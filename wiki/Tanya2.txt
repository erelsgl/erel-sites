#####תקציר
העלאה אוטומטית של טקסט של [[משתמש:Nahum]]
סוףקובץ

#####תניא מנוקד/חלק א/פרק יג
==פרק יג== 
וּבָזֶה יוּבַן לְשׁוֹן מַאֲמַר רַזַ"ל{{שוליים|1}}: בֵּינוֹנִים זֶה וָזֶה שׁוֹפְטָן <small>[פֵּרוּשׁ, יֵצֶר טוֹב וְיֵצֶר הָרַע]</small>, דִּכְתִיב{{שוליים|2}}: "כִּי יַעֲמֹד לִימִין אֶבְיוֹן לְהוֹשִׁיעַ מִשֹּׁפְטֵי נַפְשׁוֹ". וְלֹא אָמְרוּ זֶה וָזֶה מוֹשְׁלִים חַס וְשָׁלוֹם, כִּי כְּשֶׁיֵּשׁ אֵיזוֹ שְׁלִיטָה וּמֶמְשָׁלָה לַיֵּצֶר הָרַע בָּעִיר קְטַנָּה אֲפִלּוּ לְפִי שָׁעָה קַלָּה, נִקְרָא רָשָׁע בְּאוֹתָהּ שָׁעָה. אֶלָּא הַיֵּצֶר הָרַע אֵינוֹ רַק עַל דֶּרֶךְ מָשָׁל כְּמוֹ שׁוֹפֵט וְדַיָּן הָאוֹמֵר דַּעְתּוֹ בַּמִּשְׁפָּט, וְאַף עַל פִּי כֵן יָכוֹל לִהְיוֹת שֶׁלֹּא יִהְיֶה פְּסַק הֲלָכָה כָּךְ לְמַעֲשֶׂה, מִפְּנֵי שֶׁיֵּשׁ עוֹד שׁוֹפֵט וְדַיָּן הַחוֹלֵק עָלָיו וְצָרִיךְ לְהַכְרִיעַ בֵּינֵיהֶם וַהֲלָכָה כְּדִבְרֵי הַמַּכְרִיעַ. כָּךְ הַיֵּצֶר הָרַע אוֹמֵר דַּעְתּוֹ בֶּחָלָל הַשְּׂמָאלִי שֶׁבַּלֵּב, וּמֵהַלֵּב עוֹלֶה לַמֹּחַ לְהַרְהֵר בּוֹ, וּמִיָּד חוֹלֵק עָלָיו הַשּׁוֹפֵט הַשֵּׁנִי, שֶׁהוּא הַנֶּפֶשׁ הָאֱלֹהִית שֶׁבַּמֹּחַ הַמִּתְפַּשֵּׁט בֶּחָלָל הַיְּמָנִי שֶׁבַּלֵּב, מְקוֹם מִשְׁכַּן הַיֵּצֶר טוֹב. וַהֲלָכָה כְּדִבְרֵי הַמַּכְרִיעַ, הוּא הַקָּדוֹשׁ בָּרוּךְ הוּא הָעוֹזְרוֹ לְהַיֵּצֶר טוֹב, כְּמַאֲמַר רַזַ"ל{{שוליים|3}}: "אִלְמָלֵא הַקָּדוֹשׁ בָּרוּךְ הוּא עוֹזְרוֹ אֵין יָכוֹל לוֹ". וְהָעֵזֶר הִיא הַהֶאָרָה שֶׁמֵּאִיר אוֹר ה' עַל נֶפֶשׁ הָאֱלֹהִית לִהְיוֹת לָהּ יִתְרוֹן וּשְׁלִיטָה עַל סִכְלוּת הַכְּסִיל וְיֵצֶר הָרַע, כִּיתְרוֹן הָאוֹר מִן הַחֹשֶׁךְ כַּנִּזְכָּר לְעֵיל.{{ש}}
אַךְ מֵאַחַר שֶׁהָרַע שֶׁבֶּחָלָל הַשְּׂמָאלִי בַּבֵּינוֹנִי הוּא בְּתָקְפּוֹ כְּתוֹלַדְתּוֹ לְהִתְאַוּוֹת תַּאֲוָה לְכָל תַּעֲנוּגֵי עוֹלָם הַזֶּה, וְלֹא נִתְבַּטֵּל בְּמִעוּט לְגַבֵּי הַטּוֹב וְלֹא נִדְחָה מִמְּקוֹמוֹ כְּלָל, רַק שֶׁאֵין לוֹ שְׁלִיטָה וּמֶמְשָׁלָה לְהִתְפַּשֵּׁט בְּאֵבָרֵי הַגּוּף, מִפְּנֵי הַקָּדוֹשׁ בָּרוּךְ הוּא הָעוֹמֵד לִימִין אֶבְיוֹן וְעוֹזֵר וּמֵאִיר לַנֶּפֶשׁ הָאֱלֹהִית, לָכֵן נִקְרָא כְּרָשָׁע, כְּמַאֲמַר רַזַ"ל{{שוליים|4}}: "אֲפִלּוּ כָּל הָעוֹלָם כֻּלּוֹ אוֹמְרִים לְךָ צַדִּיק אַתָּה הֱיֵה בְּעֵינֶיךָ כְּרָשָׁע". וְלֹא רָשָׁע מַמָּשׁ, אֶלָּא שֶׁיַּחֲזִיק עַצְמוֹ לְבֵינוֹנִי, וְלֹא לְהַאֲמִין לְהָעוֹלָם שֶׁאוֹמְרִים שֶׁהָרַע שֶׁבּוֹ נִתְבַּטֵּל לְגַבֵּי הַטּוֹב, שֶׁזּוֹ מַדְרֵגַת צַדִּיק, אֶלָּא יִהְיֶה בְּעֵינָיו כְּאִלּוּ מַהוּתוֹ וְעַצְמוּתוֹ שֶׁל הָרַע הוּא בְּתָקְפּוֹ וּבִגְבוּרָתוֹ בֶּחָלָל הַשְּׂמָאלִי כְּתוֹלַדְתּוֹ, וְלֹא חָלַף וְהָלַךְ מִמֶּנּוּ מְאוּמָה, וְאַדְּרַבָּה נִתְחַזֵּק יוֹתֵר בְּהֶמְשֵׁךְ הַזְּמַן שֶׁנִּשְׁתַּמֵּשׁ בּוֹ הַרְבֵּה בַּאֲכִילָה וּשְׁתִיָּה וּשְׁאָר עִנְיְנֵי עוֹלָם הַזֶּה.{{ש}}
וְאַף מִי שֶׁבְּתוֹרַת ה' חֶפְצוֹ וְיֶהְגֶּה בָּהּ יוֹמָם וָלַיְלָה לִשְׁמָהּ, אֵין זוֹ הוֹכָחָה כְּלָל שֶׁנִּדְחָה הָרַע מִמְּקוֹמוֹ, אֶלָּא יָכוֹל לִהְיוֹת שֶׁמַּהוּתוֹ וְעַצְמוּתוֹ הוּא בְּתָקְפּוֹ וּבִגְבוּרָתוֹ בִּמְקוֹמוֹ בֶּחָלָל הַשְּׂמָאלִי, רַק שֶׁלְּבוּשָׁיו שֶׁהֵם מַחֲשָׁבָה דִּבּוּר וּמַעֲשֶׂה שֶׁל נֶפֶשׁ הַבַּהֲמִית אֵינָן מִתְלַבְּשִׁים בַּמֹּחַ וְהַפֶּה וְהַיָּדַיִם וּשְׁאָר אֵבָרֵי הַגּוּף, מִפְּנֵי ה' שֶׁנָּתַן שְׁלִיטָה וּמֶמְשָׁלָה לַמֹּחַ עַל הַלֵּב. וְלָכֵן נֶפֶשׁ הָאֱלֹהִית שֶׁבַּמֹּחַ מוֹשֶׁלֶת בְּעִיר קְטַנָּה, אֵבָרֵי הַגּוּף כֻּלָּם, שֶׁיִּהְיוּ לְבוּשׁ וּמֶרְכָּבָה לִשְׁלֹשֶׁת לְבוּשֶׁיהָ שֶׁיִּתְלַבְּשׁוּ בָּהֶם, שֶׁהֵם מַחֲשָׁבָה דִּבּוּר וּמַעֲשֶׂה שֶׁל תַּרְיָ"ג מִצְוֹת הַתּוֹרָה. אֲבָל מַהוּתָהּ וְעַצְמוּתָהּ שֶׁל נֶפֶשׁ הָאֱלֹהִית אֵין לָהּ שְׁלִיטָה וּמֶמְשָׁלָה עַל מַהוּתָהּ וְעַצְמוּתָהּ שֶׁל נֶפֶשׁ הַבַּהֲמִית בַּבֵּינוֹנִי, כִּי אִם בְּשָׁעָה שֶׁאַהֲבַת ה' הִיא בְּהִתְגַּלּוּת לִבּוֹ בְּעִתִּים מְזֻמָּנִים, כְּמוֹ בִּשְׁעַת הַתְּפִלָּה וְכַיּוֹצֵא בָּהּ. וְאַף גַּם זֹאת הַפַּעַם אֵינָהּ רַק שְׁלִיטָה וּמֶמְשָׁלָה לְבַד, כְּדִכְתִיב{{שוליים|5}}: "וּלְאֹם מִלְאֹם יֶאֱמָץ", כְּשֶׁזֶּה קָם זֶה נוֹפֵל וּכְשֶׁזֶּה קָם וכו'{{שוליים|6}}. שֶׁנֶּפֶשׁ הָאֱלֹהִית מִתְאַמֶּצֶת וּמִתְגַּבֶּרֶת עַל נֶפֶשׁ הַבַּהֲמִית בִּמְקוֹר הַגְּבוּרוֹת, שֶׁהִיא בִּינָה, לְהִתְבּוֹנֵן בִּגְדֻלַּת אֵין סוּף בָּרוּךְ הוּא וּלְהוֹלִיד אַהֲבָה עַזָּה לַה' כְּרִשְׁפֵּי אֵשׁ בֶּחָלָל הַיְמָנִי שֶׁבְּלִבּוֹ, וְאָז אִתְכַּפְיָא סִטְרָא אַחֲרָא שֶׁבֶּחָלָל הַשְּׂמָאלִי. אֲבָל לֹא נִתְבַּטֵּל לְגַמְרֵי בַּבֵּינוֹנִי, אֶלָּא בַּצַּדִּיק שֶׁנֶּאֱמַר בּוֹ{{שוליים|7}}: "וְלִבִּי חָלָל בְּקִרְבִּי", וְהוּא מוֹאֵס בָּרַע וְשֹוֹנְאוֹ בְּתַכְלִית הַשִּׂנְאָה וְהַמִּיאוּס, אוֹ שֶׁלֹּא בְּתַכְלִית הַשִּׂנְאָה כַּנִּזְכָּר לְעֵיל. אֲבָל בַּבֵּינוֹנִי הוּא דֶּרֶךְ מָשָׁל כְּאָדָם שֶׁיָּשֵׁן, שֶׁיָּכוֹל לַחֲזֹר וְלֵעוֹר מִשְׁנָתוֹ, כָּךְ הָרַע בַּבֵּינוֹנִי הוּא כְּיָשֵׁן בֶּחָלָל הַשְּׂמָאלִי בִּשְׁעַת קְרִיאַת שְׁמַע וּתְפִלָה שֶׁלִּבּוֹ בּוֹעֵר בְּאַהֲבַת ה', וְאַחַר כָּךְ יָכוֹל לִהְיוֹת חוֹזֵר וְנֵעוֹר.{{ש}}
וְלָכֵן הָיָה רַבָּה מַחֲזִיק עַצְמוֹ כְּבֵינוֹנִי, אַף דְּלָא פָּסֵק פֻּמֵּהּ מִגִּירְסָא וּבְתוֹרַת ה' חֶפְצוֹ יוֹמָם וָלַיְלָה, בַּחֲפִיצָה וַחֲשִׁיקָה וּתְשׁוּקָה וְנֶפֶשׁ שׁוֹקֵקָה לַה' בְּאַהֲבָה רַבָּה כְּבִשְׁעַת קְרִיאַת שְׁמַע וּתְפִלָּה, וְנִדְמֶה בְּעֵינָיו כְּבֵינוֹנִי הַמִּתְפַּלֵּל כָּל הַיּוֹם, וּכְמַאֲמַר רַזַ"ל{{שוליים|8}}: הַלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ.{{ש}}
וְהִנֵּה מִדַּת אַהֲבָה זוֹ הָאֲמוּרָה בַּבֵּינוֹנִים בִּשְׁעַת הַתְּפִלָּה עַל יְדֵי הִתְגַּבְּרוּת הַנֶּפֶשׁ הָאֱלֹהִית כו', הִנֵּה לְגַבֵּי מַדְרֵגַת הַצַּדִּיקִים עוֹבְדֵי ה' בֶּאֱמֶת לַאֲמִתּוֹ אֵין בְּחִינַת אַהֲבָה זוֹ נִקְרֵאת בְּשֵׁם עֲבוֹדַת אֱמֶת כְּלָל, מֵאַחַר שֶׁחוֹלֶפֶת וְעוֹבֶרֶת אַחַר הַתְּפִלָּה, וּכְתִיב{{שוליים|9}}: "שְׂפַת אֱמֶת תִּכּוֹן לָעַד וְעַד אַרְגִּיעָה לְשׁוֹן שָׁקֶר". וְאַף עַל פִּי כֵן, לְגַבֵּי מַדְרֵגַת הַבֵּינוֹנִים נִקְרֵאת עֲבוֹדָה תַּמָּה בֶּאֱמֶת לַאֲמִתּוֹ שֶׁלָּהֶם, אִישׁ אִישׁ כְּפִי מַדְרֵגָתוֹ בְּמַדְרֵגַת הַבֵּינוֹנִים, וַהֲרֵינִי קוֹרֵא בְּאַהֲבָתָם שֶׁבִּתְפִלָּתָם גַּם כֵּן "שְׂפַת אֱמֶת תִּכּוֹן לָעַד", הוֹאִיל וּבְכֹחַ נַפְשָׁם הָאֱלֹהִית לַחֲזֹר וּלְעוֹרֵר בְּחִינַת אַהֲבָה זוֹ לְעוֹלָם, בְּהִתְגַּבְּרוּתָהּ בִּשְׁעַת הַתְּפִלָּה מִדֵּי יוֹם בְּיוֹם עַל יְדֵי הֲכָנָה הָרְאוּיָה לְכָל נֶפֶשׁ כְּפִי עֶרְכָּהּ וּמַדְרֵגָתָהּ.
כִּי הִנֵּה מִדַּת אֱמֶת הִיא מִדָּתוֹ שֶׁל יַעֲקֹב, הַנִּקְרָא בְּרִיחַ הַתִּיכוֹן הַמַּבְרִיחַ מִן הַקָּצֶה אֶל הַקָּצֶה, מֵרוֹם הַמַּעֲלוֹת וּמַדְרֵגוֹת עַד סוֹף כָּל דַּרְגִּין, וּבְכָל מַעֲלָה וּמַדְרֵגָה מַבְרִיחַ תּוֹךְ נְקֻדָּה הָאֶמְצָעִית, שֶׁהִיא נְקֻדַּת וּבְחִינַת מִדַּת אֱמֶת שֶׁלָּהּ. וּמִדַּת אֱמֶת הִיא נַחֲלָה בְּלִי מְצָרִים, וְאֵין לָהּ שִׁעוּר לְמַעְלָה עַד רוֹם הַמַּעֲלוֹת. וְכָל מַעֲלוֹת וּמַדְרֵגוֹת שֶׁלְּמַטָּה הֵם כְּאַיִן לְגַבֵּי מַעֲלוֹת וּמַדְרֵגוֹת שֶׁלְּמַעְלָה הֵן, [כַּיָּדוּעַ לְיוֹדְעֵי חֵ"ן שֶׁבְּחִינַת רֹאשׁ וּמוֹחִין שֶׁל מַדְרֵגוֹת תַּחְתּוֹנוֹת הֵן לְמַטָּה מִבְּחִינַת עִקְּבַיִם וְרַגְלֵי מַדְרֵגוֹת עֶלְיוֹנוֹת מֵהֶן, וּכְמַאֲמַר רַזַ"ל{{שוליים|10}}: "רַגְלֵי הַחַיּוֹת כְּנֶגֶד כֻּלָּן"].{{ש}}
סוףקובץ
#####תניא מנוקד/חלק א/פרק יד
==פרק יד== 
וְהִנֵּה מִדַּת הַבֵּינוֹנִי הִיא מִדַּת כָּל אָדָם, וְאַחֲרֶיהָ כָּל אָדָם יִמְשֹׁךְ, שֶׁכָּל אָדָם יָכוֹל לִהְיוֹת בֵּינוֹנִי בְּכָל עֵת וּבְכָל שָׁעָה. כִּי הַבֵּינוֹנִי אֵינוֹ מוֹאֵס בָּרַע, שֶׁזֶּהוּ דָּבָר הַמָּסוּר לַלֵּב, וְלֹא כָּל הָעִתִּים שָׁווֹת. אֶלָּא סוּר מֵרַע וַעֲשֵׂה טוֹב, דְּהַיְנוּ בְּפֹעַל מַמָּשׁ בְּמַעֲשֶׂה דִּבּוּר וּמַחֲשָׁבָה, שֶׁבָּהֶם הַבְּחִירָה וְהַיְּכֹלֶת, וְהָרְשׁוּת נְתוּנָה לְכָל אָדָם לַעֲשֹוֹת וּלְדַבֵּר וְלַחֲשֹׁב גַּם מַה שֶּׁהוּא נֶגֶד תַּאֲוַת לִבּוֹ וְהֶפְכָּהּ מַמָּשׁ. כִּי גַּם בְּשָׁעָה שֶׁהַלֵּב חוֹמֵד וּמִתְאַוֶּה אֵיזוֹ תַּאֲוָה גַּשְׁמִיִּית בְּהֶתֵּר אוֹ בְּאִסּוּר חַס וְשָׁלוֹם, יָכוֹל לְהִתְגַּבֵּר וּלְהָסִיחַ דַּעְתּוֹ מִמֶּנָּה לְגַמְרֵי, בְּאָמְרוֹ לְלִבּוֹ: אֵינֶנִּי רוֹצֶה לִהְיוֹת רָשָׁע אֲפִלּוּ שָׁעָה אַחַת, כִּי אֵינֶנִּי רוֹצֶה לִהְיוֹת מֻבְדָּל וְנִפְרָד חַס וְשָׁלוֹם מֵה' אֶחָד בְּשׁוּם אֹפֶן, כְּדִכְתִיב{{שוליים|1}}: "עֲוֹנֹתֵיכֶם... מַבְדִּילִים" וגו'. רַק אֲנִי רוֹצֶה לְדָבְקָה בּוֹ נַפְשִׁי רוּחִי וְנִשְׁמָתִי, בְּהִתְלַבְּשָׁן בִּשְׁלֹשָׁה לְבוּשָׁיו יִתְבָּרַךְ, שֶׁהֵם מַעֲשֶׂה דִּבּוּר וּמַחֲשָׁבָה בַּה' וְתוֹרָתוֹ וּמִצְוֹתָיו מֵאַהֲבָה מְסֻתֶּרֶת שֶׁבְּלִבִּי לַה', כְּמוֹ בְּלֵב כְּלָלוּת יִשְׂרָאֵל שֶׁנִּקְרְאוּ אוֹהֲבֵי שְׁמֶךָ. וַאֲפִלּוּ קַל שֶׁבַּקַּלִּים יָכוֹל לִמְסֹר נַפְשׁוֹ עַל קְדֻשַּׁת ה', וְלֹא נוֹפֵל אָנֹכִי מִמֶּנּוּ בְּוַדַּאי. אֶלָּא שֶׁנִּכְנַס בּוֹ רוּחַ שְׁטוּת, וְנִדְמֶה לוֹ שֶׁבַּעֲבֵרָה זוֹ עוֹדֶנּוּ בְּיַהֲדוּתוֹ וְאֵין נִשְׁמָתוֹ מֻבְדֶּלֶת מֵאֱלֹהֵי יִשְׂרָאֵל, וְגַם שׁוֹכֵח אַהֲבָתוֹ לַה' הַמְּסֻתֶּרֶת בְּלִבּוֹ. אֲבָל אֲנִי אֵינֶנִּי רוֹצֶה לִהְיוֹת שׁוֹטֶה כָּמֹהוּ לִכְפֹּר הָאֱמֶת.{{ש}}
מַה שֶּׁאֵין כֵּן בְּדָבָר הַמָּסוּר לַלֵּב, דְּהַיְנוּ שֶׁיְּהֵא הָרַע מָאוּס מַמָּשׁ בַּלֵּב וְשָׂנאוּי בְּתַכְלִית שִׂנְאָה, הִנֵּה זֶה אִי אֶפְשָׁר שֶׁיִּהְיֶה בֶּאֱמֶת לַאֲמִתּוֹ, אֶלָּא עַל יְדֵי גֹּדֶל וְתֹקֶף הָאַהֲבָה לַה' בִּבְחִינַת אַהֲבָה בְּתַעֲנוּגִים לְהִתְעַנֵּג עַל ה', מֵעֵין עוֹלָם הַבָּא. וְעַל זֶה אָמְרוּ רַזַ"ל{{שוליים|2}}: "עוֹלָמְךָ תִּרְאֶה בְּחַיֶּיךָ" כו'. וְאֵין כָּל אָדָם זוֹכֶה לָזֶה, כִּי זֶהוּ כְּעֵין קִבּוּל שָׂכָר, וּכְדִכְתִיב{{שוליים|3}}: "עֲבוֹדַת מַתָּנָה אֶתֵּן אֶת כְּהֻנַּתְכֶם" וגו', כְּמוֹ שֶׁנִּתְבָּאֵר בְּמָקוֹם אַחֵר.{{ש}}
וְלָכֵן אָמַר אִיּוֹב{{שוליים|4}}: "בָּרָאתָ צַדִּיקִים" כו', וְכִדְאִיתָא בְּתִיקוּנִים{{שוליים|5}}, שֶׁיֵּשׁ בְּנִשְׁמוֹת יִשְׂרָאֵל כַּמָּה מִינֵי מַדְרֵגוֹת וּבְחִינוֹת: חֲסִידִים, גִּבּוֹרִים הַמִּתְגַּבְּרִים עַל יִצְרָם, מָארֵי תּוֹרָה נְבִיאִים כו', צַדִּיקִים כו' עַיֵּן שָׁם.
וּבָזֶה יוּבָן כֶּפֶל לְשׁוֹן הַשְּׁבוּעָה, "תְּהִי צַדִּיק וְאַל תְּהִי רָשָׁע". דְּלִכְאוֹרָה תָּמוּהַּ, כִּי מֵאַחַר שֶׁמַּשְׁבִּיעִים אוֹתוֹ "תְּהִי צַדִּיק", לָמָּה צְרִיכִים לְהַשְׁבִּיעוֹ עוֹד שֶׁלֹּא יִהְיֶה רָשָׁע? אֶלָּא מִשּׁוּם שֶׁאֵין כָּל אָדָם זוֹכֶה לִהְיוֹת צַדִּיק, וְאֵין לָאָדָם מִשְׁפַּט הַבְּחִירָה בָּזֶה כָּל כָּךְ, לְהִתְעַנֵּג עַל ה' בֶּאֱמֶת וְשֶׁיִּהְיֶה הָרַע מָאוּס מַמָּשׁ בֶּאֱמֶת. וְלָכֵן מַשְׁבִּיעִים שֵׁנִית: אַל תְּהִי רָשָׁע עַל כָּל פָּנִים, שֶׁבָּזֶה מִשְׁפַּט הַבְּחִירָה וְהָרְשׁוּת נְתוּנָה לְכָל אָדָם לִמְשֹׁל בְּרוּחַ תַּאֲוָתוֹ שֶׁבְּלִבּוֹ וְלִכְבֹּשׁ יִצְרוֹ שֶׁלֹּא יִהְיֶה רָשָׁע אֲפִלּוּ שָׁעָה אֶחָת כָּל יָמָיו, בֵּין בִּבְחִינַת סוּר מֵרַע בֵּין בִּבְחִינַת וַעֲשֵׂה טוֹב. וְאֵין טוֹב אֶלָּא תּוֹרָה{{שוליים|6}}, דְּהַיְנוּ תַּלְמוּד תּוֹרָה שֶׁכְּנֶגֶד כֻּלָּן.{{ש}}
אַךְ אַף עַל פִּי כֵן צָרִיךְ לִקְבֹּעַ לוֹ עִתִּים גַּם כֵּן לָשִׁית עֵצוֹת בְּנַפְשׁוֹ לִהְיוֹת מוֹאֵס בָּרַע, כְּגוֹן בַּעֲצַת חֲכָמֵינוּ ז"ל{{שוליים|7}}: אִשָּׁה חֵמֶת מְלֵאָה צוֹאָה כו', וּכְהַאי גַּוְנָא. וְכֵן כָּל מִינֵי מַטְעַמִּים וּמַעֲדַנִּים נַעֲשִׂים כָּךְ חֵמֶת מָלֵא כו'. וְכֵן כָּל תַּעֲנוּגֵי עוֹלָם הַזֶּה, הֶחָכָם רוֹאֶה הַנּוֹלָד מֵהֶן, שֶׁסּוֹפָן לִרְקֹב וְלִהְיוֹת רִמָּה וְאַשְׁפָּה. וְהַהֵפֶךְ, לְהִתְעַנֵּג וְלִשְׂמֹחַ בַּה' עַל יְדֵי הִתְבּוֹנְנוּת בִּגְדֻלַּת אֵין סוֹף בָּרוּךְ הוּא כְּפִי יְכָלְתּוֹ, אַף שֶׁיּוֹדֵעַ בְּנַפְשׁוֹ שֶׁלֹּא יַגִּיעַ לְמַדְרֵגָה זוֹ בֶּאֱמֶת לַאֲמִתּוֹ כִּי אִם בְּדִמְיוֹנוֹת, אַף עַל פִּי כֵן הוּא יַעֲשֶׂה אֶת שֶׁלּוֹ, לְקַיֵּם אֶת הַשְּׁבוּעָה שֶׁמַּשְׁבִּיעִים "תְּהִי צַדִּיק", וַה' יַעֲשֶׂה הַטּוֹב בְּעֵינָיו. וְעוֹד, שֶׁהַהֶרְגֵּל עַל כָּל דָּבָר שִׁלְטוֹן, וְנַעֲשֶׂה טֶבַע שֵׁנִי. וּכְשֶׁיַּרְגִּיל לְמַאֵס אֶת הָרַע, יִהְיֶה נִמְאָס קְצָת בֶּאֱמֶת. וּכְשֶׁיַּרְגִּיל לְשַׂמֵּחַ נַפְשׁוֹ בַּה' עַל יְדֵי הִתְבּוֹנְנוּת בִּגְדֻלַּת ה', הֲרֵי בְּאִתְעֲרוּתָא דִּלְתַתָּא אִתְעֲרוּתָא דִּלְעֵלָּא, וְכוּלֵי הַאי וְאוּלַי יֵעָרֶה עָלָיו רוּחַ מִמָּרוֹם, וְיִזְכֶּה לִבְחִינַת רוּחַ מִשֹּׁרֶשׁ אֵיזֶה צַדִּיק שֶׁתִּתְעַבֵּר בּוֹ לַעֲבֹד ה' בְּשִׂמְחָה אֲמִתִּית, כְּדִכְתִיב{{שוליים|8}}: "שִׂמְחוּ צַדִּיקִים בַּה", וְתִתְקַיֵּם בּוֹ בֶּאֱמֶת הַשְּׁבוּעָה שֶׁמַּשְׁבִּיעִים, "תְּהִי צַדִּיק".{{ש}}
סוףקובץ
#####תניא מנוקד/חלק א/פרק טו
==פרק טו== 
וּבָזֶה יוּבָן מַה שֶּׁכָּתוּב{{שוליים|1}}: "וְשַׁבְתֶּם וּרְאִיתֶם בֵּין צַדִּיק לָרָשָׁע בֵּין עֹבֵד אֱלֹהִים לַאֲשֶׁר לֹא עֲבָדוֹ". שֶׁהַהֶפְרֵשׁ בֵּין עוֹבֵד אֱלֹהִים לְצַדִּיק הוּא, שֶׁ"עוֹבֵד" הוּא לְשׁוֹן הֹוֶה, שֶׁהוּא בְּאֶמְצַע הָעֲבוֹדָה, שֶׁהִיא הַמִּלְחָמָה עִם הַיֵּצֶר הָרַע לְהִתְגַּבֵּר עָלָיו וּלְגָרְשׁוֹ מֵהָעִיר קְטַנָּה, שֶׁלֹּא יִתְלַבֵּשׁ בְּאֵבְרֵי הַגּוּף, שֶׁהוּא בֶּאֱמֶת עֲבוֹדָה וְעָמָל גָּדוֹל לְהִלָּחֵם בּוֹ תָּמִיד, וְהַיְנוּ הַבֵּינוֹנִי. אֲבָל הַצַּדִּיק נִקְרָא "עֶבֶד ה'" בְּשֵׁם הַתֹּאַר, כְּמוֹ שֵׁם "חָכָם" אוֹ "מֶלֶךְ", שֶׁכְּבָר נַעֲשָׂה חָכָם אוֹ מֶלֶךְ; כָּךְ זֶה, כְּבָר עָבַד וְגָמַר לְגַמְרֵי עֲבוֹדַת הַמִּלְחָמָה עִם הָרַע, עַד כִּי וַיְּגָרְשֵׁהוּ וַיֵּלֶךְ לוֹ, וְלִבּוֹ חָלָל בְּקִרְבּוֹ{{שוליים|2}}.{{ש}}
וּבַבֵּינוֹנִי יֵשׁ גַּם כֵּן שְׁתֵּי מַדְרֵגוֹת: עוֹבֵד אֱלֹהִים, וַאֲשֶׁר לֹא עֲבָדוֹ. וְאַף עַל פִּי כֵן אֵינוֹ רָשָׁע, כִּי לֹא עָבַר מִיָּמָיו שׁוּם עֲבֵרָה קַלָּה, וְגַם קִיֵּם כָּל הַמִּצְווֹת שֶׁאֶפְשָׁר לוֹ לְקַיְּמָן, וְתַלְמוּד תּוֹרָה כְּנֶגֶד כֻּלָּם, וְלֹא פָּסֵיק פֻּמֵהּ מִגִּירְסָא. אֶלָּא שֶׁאֵינוֹ עוֹשֶׂה שׁוּם מִלְחָמָה עִם הַיֵּצֶר, לְנַצְּחוֹ עַל יְדֵי אוֹר ה' הַמֵּאִיר עַל נֶפֶשׁ הָאֱלֹהִית שֶׁבַּמֹּחַ, הַשַּׁלִּיט עַל הַלֵּב כַּנִּזְכָּר לְעֵיל. מִפְּנֵי שֶׁאֵין יִצְרוֹ עוֹמֵד לְנֶגְדּוֹ כְּלָל לְבַטְּלוֹ מִתּוֹרָתוֹ וַעֲבוֹדָתוֹ, וְאֵין צָרִיךְ לִלְחֹם עִמּוֹ כְּלָל, כְּגוֹן שֶׁהוּא מַתְמִיד בְּלִמּוּדוֹ בְּטִבְעוֹ מִתּוֹלַדְתּוֹ עַל יְדֵי תִּגְבֹּרֶת הַמָּרָה שְׁחוֹרָה. וְכֵן אֵין לוֹ מִלְחָמָה מִתַּאֲוַת נָשִׁים, מִפְּנֵי שֶׁהוּא מְצֻנָּן בְּטִבְעוֹ, וְכֵן בִּשְׁאָר תַּעֲנוּגֵי עוֹלָם הַזֶּה, הוּא מְחֻסַּר הֶרְגֵּשׁ הֲנָאָה בְּטִבְעוֹ. וְלָכֵן אֵין צָרִיךְ לְהִתְבּוֹנֵן כָּל כָּךְ בִּגְדֻלַּת ה', לְהוֹלִיד מִבִּינָתוֹ רוּחַ דַּעַת וְיִרְאַת ה' בְּמֹחוֹ, לְהִשָּׁמֵר שֶׁלֹּא לַעֲבֹר עַל מִצְוֹת לֹא תַעֲשֶׂה, וְאַהֲבַת ה' בְּלִבּוֹ, לְדָבְקָה בּוֹ בְּקִיּוּם הַמִּצְוֹת, וְתַלְמוּד תּוֹרָה כְּנֶגֶד כֻּלָּן. אֶלָּא דַּי לוֹ בְּאַהֲבָה מְסֻתֶּרֶת אֲשֶׁר בְּלֵב כְּלָלוּת יִשְׂרָאֵל, שֶׁנִּקְרְאוּ אוֹהֲבֵי שְׁמוֹ. וְלָכֵן אֵינוֹ נִקְרָא 'עוֹבֵד' כְּלָל, כִּי אַהֲבָה זוֹ הַמְּסֻתֶּרֶת אֵינָהּ פְּעֻלָּתוֹ וַעֲבוֹדָתוֹ כְּלָל, אֶלָּא הִיא יְרֻשָּׁתֵנוּ מֵאֲבוֹתֵינוּ לִכְלַל יִשְׂרָאֵל, וּכְמוֹ שֶׁיִּתְבָּאֵר לְקַמָּן.{{ש}}
וְכֵן אַף מִי שֶׁאֵינוֹ מַתְמִיד בְּלִמּוּדוֹ בְּטִבְעוֹ, רַק שֶׁהִרְגִּיל עַצְמוֹ לִלְמֹד בְּהַתְמָדָה גְּדוֹלָה, וְנַעֲשָׂה הַהֶרְגֵּל לוֹ טֶבַע שֵׁנִי, דַּי לוֹ בְּאַהֲבָה מְסֻתֶּרֶת זוֹ, אֶלָּא אִם כֵּן רוֹצֶה לִלְמֹד יוֹתֵר מֵרְגִילוּתוֹ. וּבָזֶה יוּבָן מַה שֶּׁכָּתוּב בִּגְמָרָא{{שוליים|3}}, דְּ"עוֹבֵד אֱלֹהִים" הַיְנוּ מִי שֶׁשּׁוֹנֶה פִּרְקוּ מֵאָה פְּעָמִים וְאֶחָד, וְ"לֹא עֲבָדוֹ" הַיְינוּ מִי שֶׁשּׁוֹנֶה פִּרְקוֹ מֵאָה פְּעָמִים לְבַד. וְהַיְנוּ מִשּׁוּם שֶׁבִּימֵיהֶם הָיָה הָרְגִילוּת לִשְׁנוֹת כָּל פרק מֵאָה פְּעָמִים, כִּדְאִיתָא הָתָם בִּגְמָרָא מָשָׁל מִשּׁוּק שֶׁל חַמָּרִים, שֶׁנִּשְׂכָּרִים לְעֶשֶׂר פְּרָסֵי בְּזוּזָא וּלְאַחַד עָשָׂר פְּרָסֵי בִּתְרֵי זוּזֵי, מִפְּנֵי שֶׁהוּא יוֹתֵר מֵרְגִילוּתָם.{{ש}}
וְלָכֵן זֹאת הַפַּעַם הַמֵּאָה וְאַחַת הַיְּתֵרָה עַל הָרְגִילוּת שֶׁהֻרְגַּל מִנְּעוּרָיו שְׁקוּלָה כְּנֶגֶד כֻּלָּן, וְעוֹלָה עַל גַּבֵּיהֶן בְּיֶתֶר שְׂאֵת וְיֶתֶר עָז לִהְיוֹת נִקְרָא עוֹבֵד אֱלֹהִים. מִפְּנֵי שֶׁכְּדֵי לְשַׁנּוֹת טֶבַע הָרְגִילוּת, צָרִיךְ לְעוֹרֵר אֶת הָאַהֲבָה לַה', עַל יְדֵי שֶׁמִּתְבּוֹנֵן בִּגְדֻלַּת ה' בְּמֹחוֹ לִשְׁלֹט עַל הַטֶּבַע שֶׁבֶּחָלָל הַשְּׂמָאלִי הַמָּלֵא דַּם הַנֶּפֶשׁ הַבַּהֲמִית שֶׁמֵּהַקְּלִפָּה, שֶׁמִמֶּנָּה הוּא הַטֶּבַע. וְזוֹ הִיא עֲבוֹדָה תַּמָּה לַבֵּינוֹנִי. אוֹ לְעוֹרֵר אֶת הָאַהֲבָה הַמְּסֻתֶּרֶת שֶׁבְּלִבּוֹ לִמְשֹׁל עַל יָדָהּ עַל הַטֶּבַע שֶׁבֶּחָלָל הַשְּׂמָאלִי, שֶׁזּוֹ נִקְרָא גַּם כֵּן עֲבוֹדָה, לְהִלָּחֵם עִם הַטֶּבַע וְהַיֵּצֶר עַל יְדֵי שֶׁמְּעוֹרֵר הָאַהֲבָה הַמְּסֻתֶּרֶת בְּלִבּוֹ. מַה שֶּׁאֵין כֵּן כְּשֶׁאֵין לוֹ מִלְחָמָה כְּלָל, אֵין אַהֲבָה זוֹ מִצַּד עַצְמָהּ נִקְרֵאת עֲבוֹדָתוֹ כְּלָל.{{ש}}
סוףקובץ
#####תניא מנוקד/חלק א/פרק טז
==פרק טז== 
וְזֶה כְּלָל גָּדוֹל בַּעֲבוֹדַת ה' לַבֵּינוֹנִים: הָעִקָּר הוּא לִמְשֹׁל וְלִשְׁלֹט עַל הַטֶּבַע שֶׁבֶּחָלָל הַשְּׂמָאלִי, עַל יְדֵי אוֹר ה' הַמֵּאִיר לַנֶּפֶשׁ הָאֱלֹהִית שֶׁבַּמֹּחַ, וְלִשְׁלֹט עַל הַלֵּב, כְּשֶׁמִּתְבּוֹנֵן בְּמֹחוֹ בִּגְדֻלַּת אֵין סוֹף בָּרוּךְ הוּא. לְהוֹלִיד מִבִּינָתוֹ רוּחַ דַּעַת וְיִרְאַת ה' בְּמֹחוֹ, לִהְיוֹת סוּר מֵרָע דְּאוֹרָיְתָא וּדְרַבָּנָן, וַאֲפִלּוּ אִסּוּר קַל שֶׁל דִּבְרֵיהֶם חַס וְשָׁלוֹם; וְאַהֲבַת ה' בְּלִבּוֹ בֶּחָלָל הַיְמָנִי, בַּחֲשִׁיקָה וַחֲפִיצָה, לְדָבְקָה בּוֹ בְּקִיּוּם הַמִּצְוֹת דְּאוֹרָיְתָא וּדְרַבָּנָן, וְתַלְמוּד תּוֹרָה שֶׁכְּנֶגֶד כֻּלָּן.{{ש}}
וְיֶתֶר עַל כֵּן, צָרִיךְ לֵידַע כְּלָל גָּדוֹל בָּעֲבוֹדָה לַבֵּינוֹנִים, שֶׁגַּם אִם אֵין יַד שִׂכְלוֹ מַשֶּׂגֶת לְהוֹלִיד אַהֲבַת ה' בְּהִתְגַּלּוּת לִבּוֹ, שֶׁיִּהְיֶה לִבּוֹ בּוֹעֵר כְּרִשְׁפֵּי אֵשׁ וְחָפֵץ בַּחֲפִיצָה וַחֲשִׁיקָה וּתְשׁוּקָה מֻרְגֶּשֶׁת בַּלֵּב לְדָבְקָה בּוֹ, רַק הָאַהֲבָה מְסֻתֶּרֶת בְּמֹחוֹ וְתַעֲלֻמּוֹת לִבּוֹ, [<small>הגהה:</small> וְהַסִּבָּה לָזֶה הִיא מִפְּנֵי הֱיוֹת הַמֹּחִין שֶׁלּוֹ וְנֶפֶשׁ רוּחַ וּנְשָׁמָה שֶׁלּוֹ מִבְּחִינַת עִבּוּר וְהֶעְלֵם תּוֹךְ הַתְּבוּנָה וְלֹא מִבְּחִינַת לֵדָה וְהִתְגַּלּוּת, כַּיָּדוּעַ לְיוֹדְעֵי חֵ"ן]. דְּהַיְינוּ שֶׁהַלֵּב מֵבִין בְּרוּחַ חָכְמָה וּבִינָה שֶׁבְּמֹחוֹ גְּדֻלַּת אֵין סוֹף בָּרוּךְ הוּא, דְּכֹלָּא קַמֵּהּ כְּלָא חָשִׁיב מַמָּשׁ, אֲשֶׁר עַל כֵּן יָאֲתָה לוֹ יִתְבָּרַךְ שֶׁתִּכְלֶה אֵלָיו נֶפֶשׁ כָּל חַי לִדָּבֵק וּלְהִכָּלֵל בְּאוֹרוֹ. וְגַם נַפְשׁוֹ וְרוּחוֹ אֲשֶׁר בְּקִרְבּוֹ כָּךְ יָאֲתָה לָהֶן, לִהְיוֹת כָּלוֹת אֵלָיו בַּחֲשִׁיקָה וַחֲפִיצָה, לָצֵאת מִנַּרְתֵּקָן, הוּא הַגּוּף, לְדָבְקָה בּוֹ. רַק שֶׁבְּעַל כָּרְחָן חָיוֹת הֵנָּה בְּתוֹךְ הַגּוּף וּצְרוּרוֹת בּוֹ כְּאַלְמְנוּת חַיּוּת. וְלֵית מַחֲשָׁבָה דִּלְהוֹן תְּפִיסָא בֵּהּ כְּלָל, כִּי אִם כַּאֲשֶׁר תְּפִיסָא וּמִתְלַבֶּשֶׁת בַּתּוֹרָה וּבְמִצְוֹתֶיהָ, כִּמְשַׁל הַמְּחַבֵּק אֶת הַמֶּלֶךְ הַנִּזְכָּר לְעֵיל. וְאִי לָזֹאת יָאֲתָה לָהֶן לְחַבְּקוֹ בְּכָל לֵב וָנֶפֶשׁ וּמְאֹד, דְּהַיְנוּ קִיּוּם הַתַּרְיָ"ג מִצְוֹת בְּמַעֲשֶׂה וּבְדִבּוּר וּבְמַחֲשָׁבָה, שֶׁהִיא הַשָּׂגַת וִידִיעַת הַתּוֹרָה, כַּנִּזְכָּר לְעֵיל.{{ש}}
הִנֵּה כְּשֶׁמַּעֲמִיק בְּעִנְיָן זֶה בְּתַעֲלֻמּוֹת תְּבֻנּוֹת לִבּוֹ וּמֹחוֹ, וּפִיו וְלִבּוֹ שָׁוִין, שֶׁמְּקַיֵּם כֵּן בְּפִיו כְּפִי אֲשֶׁר נִגְמַר בִּתְבֻנַּת לִבּוֹ וּמֹחוֹ. דְּהַיְינוּ לִהְיוֹת בְּתוֹרַת ה' חֶפְצוֹ וְיֶהְגֶּה בָּהּ יוֹמָם וָלַיְלָה בְּפִיו, וְכֵן הַיָּדַיִם וּשְׁאָר אֵבָרִים מְקַיְּמִים הַמִּצְוֹת כְּפִי מַה שֶׁנִּגְמַר בִּתְבֻנַּת לִבּוֹ וּמֹחוֹ. הֲרֵי תְּבֻנָּה זוֹ מִתְלַבֶּשֶׁת בְּמַעֲשֵׂה דִּבּוּר וּמַחֲשֶׁבֶת הַתּוֹרָה וּמִצְוֹתֶיהָ, לִהְיוֹת לָהֶם בְּחִינַת מוֹחִין וְחִיּוּת וְגַדְפִין לְפָרְחָא לְעֵלָּא, כְּאִלּוּ עָסַק בָּהֶם בִּדְחִילוּ וּרְחִימוּ מַמָּשׁ אֲשֶׁר בְּהִתְגַּלּוּת לִבּוֹ [בַּחֲפִיצָה וַחֲשִׁיקָה וּתְשׁוּקָה מֻרְגֶּשֶׁת בְּלִבּוֹ וְנַפְשׁוֹ הַצְּמֵאָה לַה' מִפְּנֵי רִשְׁפֵּי אֵשׁ אַהֲבָתוֹ שֶׁבְּלִבּוֹ כַּנִּזְכָּר לְעֵיל], הוֹאִיל וּתְבוּנָה זוֹ שֶׁבְּמֹחוֹ וְתַעֲלֻמּוֹת לִבּוֹ הִיא הַמְּבִיאַתּוּ לַעֲסֹק בָּהֶם, וְלוּלֵי שֶׁהָיָה מִתְבּוֹנֵן בִּתְבוּנָה זוֹ לֹא הָיָה עוֹסֵק בָּהֶם כְּלָל, אֶלָּא בְּצָרְכֵי גּוּפוֹ לְבַד. [וְגַם אִם הוּא מַתְמִיד בְּלִמּוּדוֹ בְּטִבְעוֹ, אַף עַל פִּי כֵן אוֹהֵב אֶת גּוּפוֹ יוֹתֵר בְּטִבְעוֹ].{{ש}}
וְזֶה רָמְזוּ רַזַ"ל בְּאָמְרָם{{שוליים|1}}: "מַחֲשָׁבָה טוֹבָה הַקָּדוֹשׁ בָּרוּךְ הוּא מְצָרְפָהּ לְמַעֲשֶׂה", וַהֲוָה לֵהּ לְמֵימַר: 'מַעֲלֶה עָלָיו הַכָּתוּב כְּאִלּוּ עֲשָׂאָהּ'. אֶלָּא הָעִנְיָן, כִּי דְּחִילוּ וּרְחִימוּ שֶׁבְּהִתְגַּלּוּת לִבּוֹ, הֵם הַמִּתְלַבְּשִׁים בְּמַעֲשֵׂה הַמִּצְוֹת לְהַחֲיוֹתָם לְפָרְחָא לְעֵלָּא, כִּי הַלֵּב הוּא גַּם כֵּן חָמְרִי, כִּשְׁאָר אֵבָרִים שֶׁהֵם כְּלֵי הַמַּעֲשֶׂה. אֶלָּא שֶׁהוּא פְּנִימִי וְחִיּוּת לָהֶם, וְלָכֵן יָכוֹל לְהִתְלַבֵּשׁ בָּהֶם, לִהְיוֹת לָהֶם גַּדְפִּין לְהַעֲלוֹתָם. אַךְ הַדְּחִילוּ וּרְחִימוּ שֶׁבִּתְבֻנּוֹת מֹחוֹ וְתַעֲלֻמּוֹת לִבּוֹ הַנִּזְכָּרִים לְעֵיל, גָּבְהוּ דְּרָכֵיהֶם לְמַעְלָה מַעְלָה מִבְּחִינַת הַמַּעֲשֶׂה, וְאִי אֶפְשָׁר לָהֶם לְהִתְלַבֵּשׁ בִּבְחִינַת מַעֲשֵׂה הַמִּצְוֹת, לִהְיוֹת לָהֶם בְּחִינַת מוֹחִין וְחִיּוּת לְהַעֲלוֹתָן לְפָרְחָא לְעֵלָּא, אִם לֹא שֶׁהַקָּדוֹשׁ בָּרוּךְ הוּא מְצָרְפָן וּמְחַבְּרָן לִבְחִינַת הַמַּעֲשֶׂה. וְהֵן נִקְרָאוֹת בְּשֵׁם "מַחֲשָׁבָה טוֹבָה", כִּי אֵינָן דְּחִילוּ וּרְחִימוּ מַמָּשׁ בְּהִתְגַּלּוּת לִבּוֹ, כִּי אִם בִּתְבֻנַּת מֹחוֹ וְתַעֲלֻמּוֹת לִבּוֹ כַּנִּזְכָּר לְעֵיל.{{ש}}
 [{{קטן|הגהה:}} וּכְמוֹ שֶׁכָּתוּב בַּזֹּהַר וְעֵץ חַיִּים, דִּתְבֻנָּה אוֹתִיּוֹת בֵּ"ן וּבַ"ת, שֶׁהֵן דְּחִילוּ וּרְחִימוּ, וְלִפְעָמִים הַתְּבֻנָּה יוֹרֶדֶת לִהְיוֹת מוֹחִין בְּנֻקְבָּא דִּזְעֵיר אַנְפִּין, שֶׁהֵן אוֹתִיּוֹת הַתּוֹרָה וְהַמִּצְוֹת, וְהַמַּשְׂכִּיל יָבִין]. אַךְ צֵרוּף זֶה מְצָרֵף הַקָּדוֹשׁ בָּרוּךְ הוּא כְּדֵי לְהַעֲלוֹת מַעֲשֵׂה הַמִּצְוֹת וְעֵסֶק הַתּוֹרָה, הַנַּעֲשִׂים עַל יְדֵי מַחֲשָׁבָה טוֹבָה הַנִּזְכֶּרֶת לְעֵיל, עַד עוֹלָם הַבְּרִיאָה, מְקוֹם עֲלִיַּת הַתּוֹרָה וְהַמִצְוֹת הַנַּעֲשִׂים עַל יְדֵי דְּחִילוּ וּרְחִימוּ שִׂכְלִיִּים אֲשֶׁר בְּהִתְגַּלּוּת לִבּוֹ מַמָּשׁ. אֲבָל בְּלָאו הָכִי נָמֵי עוֹלִים לְעוֹלָם הַיְּצִירָה, עַל יְדֵי דְּחִילוּ וּרְחִימוּ טִבְעִיִּים הַמְּסֻתָּרִים בְּלֵב כָּל יִשְׂרָאֵל בְּתוֹלְדוֹתָם, כְּמוֹ שֶׁיִּתְבָּאֵר לְקַמָּן בַּאֲרִיכוּת.{{ש}}
סוףקובץ
#####תניא מנוקד/חלק א/פרק יז
==פרק יז== 
וּבָזֶה יוּבָן מַה שֶּׁכָּתוּב{{שוליים|1}}: "כִּי קָרוֹב אֵלֶיךָ הַדָּבָר מְאֹד בְּפִיךָ וּבִלְבָבְךָ לַעֲשֹׂתוֹ", דְּלִכְאוֹרָה הוּא "בִלְבָבְךָ" נֶגֶד הַחוּשׁ שֶׁלָּנוּ [וְהַתּוֹרָה הִיא נִצְחִית], שֶׁאֵין קָרוֹב מְאֹד הַדָּבָר לְהַפֵּךְ לִבּוֹ מִתַּאֲווֹת עוֹלָם הַזֶּה לְאַהֲבַת ה' בֶּאֱמֶת, וּכְמוֹ שֶׁאָמְרוּ בִּגְמָרָא{{שוליים|2}}: "אַטּוּ יִרְאָה מִלְּתָא זֻטַּרְתִּי הִיא", וְכָל שֶׁכֵּן אַהֲבָה. וְגַם אָמְרוּ רַזַ"ל{{שוליים|3}} דְּצַדִּיקִים דַּוְקָא לִבָּם בִּרְשׁוּתָם.{{ש}}
אֶלָּא דְּ"לַעֲשֹׂתוֹ" רוֹצֶה לוֹמַר, הָאַהֲבָה הַמְּבִיאָה לִידֵי עֲשִׂיַּת הַמִּצְוֹת בִּלְבַד, שֶׁהִיא רְעוּתָא דְּלִבָּא שֶׁבְּתַעֲלֻמּוֹת לֵב, גַּם כִּי אֵינָהּ בְּהִתְגַּלּוּת לִבּוֹ כְּרִשְׁפֵּי אֵשׁ. וְדָבָר זֶה קָרוֹב מְאֹד וְנָקֵל לְכָל אָדָם אֲשֶׁר יֵשׁ לוֹ מֹחַ בְּקָדְקֹדוֹ, כִּי מֹחוֹ בִּרְשׁוּתוֹ וְיָכוֹל לְהִתְבּוֹנֵן בּוֹ כְּכָל אֲשֶׁר יַחְפֹּץ. וּכְשֶׁיִּתְבּוֹנֵן בּוֹ בִּגְדֻלַּת אֵין סוֹף בָּרוּךְ הוּא, מִמֵּילָא יוֹלִיד בְּמֹחוֹ עַל כָּל פָּנִים הָאַהֲבָה לַה', לְדָבְקָה בּוֹ בְּקִיּוּם מִצְוֹתָיו וְתוֹרָתוֹ. וְזֶה כָּל הָאָדָם, כִּי "הַיּוֹם לַעֲשׂוֹתָם" כְּתִיב{{שוליים|4}}, שֶׁהַיּוֹם הוּא עוֹלַם הַמַּעֲשֶׂה דַּוְקָא, וּלְמָחָר כו' כְּמוֹ שֶׁנִּתְבָּאֵר בְּמָקוֹם אַחֵר.{{ש}}
וְהַמֹּחַ שַׁלִּיט בְּטִבְעוֹ וְתוֹלַדְתּוֹ עַל חָלָל הַשְּׂמָאלִי שֶׁבַּלֵּב, וְעַל פִּיו, וְעַל כָּל הָאֵבָרִים, שֶׁהֵם כְּלֵי הַמַּעֲשֶׂה. אִם לֹא מִי שֶׁהוּא רָשָׁע בֶּאֱמֶת, כְּמַאֲמַר רַזַ"ל{{שוליים|5}} שֶׁהָרְשָׁעִים הֵם בִּרְשׁוּת לִבָּם וְאֵין לִבָּם בִּרְשׁוּתָם כְּלָל, וְזֶה עֹנֶשׁ עַל גֹּדֶל וְעֹצֶם עֲוֹנָם. וְלֹא דִּבְּרָה תּוֹרָה בְּמֵתִים אֵלּוּ, שֶׁבְּחַיֵּיהֶם קְרוּיִים מֵתִים. כִּי בֶּאֱמֶת אִי אֶפְשָׁר לָרְשָׁעִים לְהַתְחִיל לַעֲבֹד ה' בְּלִי שֶׁיַּעֲשֹוּ תְּשׁוּבָה עַל הֶעָבָר תְּחִלָּה, לְשַׁבֵּר הַקְּלִפּוֹת שֶׁהֵם מָסָךְ מַבְדִּיל וּמְחִיצָה שֶׁל בַּרְזֶל הַמַּפְסֶקֶת בֵּינָם לַאֲבִיהֶם שֶׁבַּשָּׁמַיִם, עַל יְדֵי שְׁבִירַת לִבּוֹ וּמְרִירַת נַפְשׁוֹ עַל חֲטָאָיו, כְּמוֹ שֶׁכָּתוּב בַּזֹּהַר{{שוליים|6}} עַל פָּסוּק{{שוליים|7}} "זִבְחֵי אֱלֹהִים רוּחַ נִשְׁבָּרָה לֵב נִשְׁבָּר" וגו', שֶׁעַל יְדֵי לֵב נִשְׁבָּר נִשְׁבְּרָה רוּחַ הַטֻּמְאָה דְּסִטְרָא אַחֲרָא [עַיֵּן שָׁם פָּרָשַׁת פִּינְחָס דַּף ר"מ וּפָרָשַׁת וַיִּקְרָא דַּף ח' וְדַף ה' ע"א וּבְפֵרוּשׁ הרמ"ז שָׁם].{{ש}}
וְהִיא בְּחִינַת תְּשׁוּבָה תַּתָּאָה, לְהַעֲלוֹת הֵ"א תַּתָּאָה לַהֲקִימָהּ מִנְּפִילָתָהּ שֶׁנָּפְלָה אֶל הַחִיצוֹנִים, שֶׁהוּא סוֹד גָּלוּת הַשְּׁכִינָה, כְּמַאֲמַר רַזַ"ל{{שוליים|8}}: "גָּלוּ לֶאֱדוֹם, שְׁכִינָה עִמָּהֶם". דְּהַיְינוּ, כְּשֶׁאָדָם עוֹשֶׂה מַעֲשֵׂה אֱדוֹם, מוֹרִיד וּמַמְשִׁיךְ לְשָׁם בְּחִינַת וְנִצּוֹץ אֱלֹהוּת הַמְחַיֶּה אֶת נֶפֶשׁ רוּחַ וּנְשָׁמָה שֶׁלּוֹ, הַמְּלֻבָּשִׁים בּוֹ בַּנֶּפֶשׁ הַבַּהֲמִית, מֵהַקְּלִפָּה שֶׁבְּלִבּוֹ שֶׁבֶּחָלָל הַשְּׂמָאלִי, הַמּוֹלֶכֶת בּוֹ בְּעוֹדוֹ רָשָׁע וּמוֹשֶׁלֶת בָּעִיר קְטַנָּה שֶׁלּוֹ, וְנַפְשׁוֹ רוּחוֹ וְנִשְׁמָתוֹ כְּבוּשִׁים בַּגּוֹלָה אֶצְלָהּ. וּכְשֶׁנִּשְׁבָּר לִבּוֹ בְּקִרְבּוֹ, וְנִשְׁבְּרָה רוּחַ הַטֻּמְאָה וְסִטְרָא אַחֲרָא וַיִּתְפָּרְדוּ וכו', הִיא קָמָה מִנְּפִילָתָהּ וְגַם נִצָּבָה, כְּמוֹ שֶׁיִּתְבָּאֵר בְּמָקוֹם אַחֵר.{{ש}}
סוףקובץ
#####תניא מנוקד/חלק א/פרק יח
==פרק יח== 
וּלְתוֹסֶפֶת בֵּאוּר בָּאֵר הֵיטֵב מִלַּת "מְאֹד" שֶׁבַּפָּסוּק{{שוליים|1}} "כִּי קָרוֹב אֵלֶיךָ הַדָּבָר מְאֹד" וגו', צָרִיךְ לֵידַע נֶאֱמָנָה, כִּי אַף מִי שֶׁדַּעְתּוֹ קְצָרָה בִּידִיעַת ה', וְאֵין לוֹ לֵב לְהָבִין בִּגְדֻלַּת אֵין סוֹף בָּרוּךְ הוּא, לְהוֹלִיד מִמֶּנָּה דְּחִילוּ וּרְחִימוּ אֲפִלּוּ בְּמֹחוֹ וּתְבוּנָתוֹ לְבַד, אַף עַל פִּי כֵן קָרוֹב אֵלָיו הַדָּבָר מְאֹד לִשְׁמֹר וְלַעֲשֹוֹת כָּל מִצְוֹת הַתּוֹרָה, וְתַלְמוּד תּוֹרָה כְּנֶגֶד כֻּלָּן, בְּפִיו וּבִלְבָבוֹ מַמָּשׁ מֵעֻמְקָא דְּלִבָּא בֶּאֱמֶת לַאֲמִתּוֹ בִּדְחִילוּ וּרְחִימוּ, שֶׁהִיא אַהֲבָה מְסֻתֶּרֶת שֶׁבְּלֵב כְּלָלוּת יִשְׂרָאֵל, שֶׁהִיא יְרֻשָּׁה לָנוּ מֵאֲבוֹתֵינוּ. רַק שֶׁצָּרִיךְ לְבָאֵר וּלְהַקְדִּים תְּחִלָּה בָּאֵר הֵיטֵב שֹׁרֶשׁ אַהֲבָה זוֹ וְעִנְיָנָהּ, וְאֵיךְ הִיא יְרֻשָּׁה לָנוּ, וְאֵיךְ נִכְלַל בָּהּ גַּם דְּחִילוּ.{{ש}}
וְהָעִנְיָן, כִּי הָאָבוֹת הֵן הֵן הַמֶּרְכָּבָה, וְעַל כֵּן זָכוּ לְהַמְשִׁיךְ נֶפֶשׁ רוּחַ וּנְשָׁמָה לִבְנֵיהֶם אַחֲרֵיהֶם עַד עוֹלָם מֵעֶשֶׂר סְפִירוֹת דִּקְדֻשָּׁה שֶׁבְּאַרְבַּע עוֹלָמוֹת, אֲצִילוּת בְּרִיאָה יְצִירָה עֲשִׂיָּה, לְכָל אֶחָד וְאֶחָד כְּפִי מַדְרֵגָתוֹ וּכְפִי מַעֲשָׂיו. וְעַל כָּל פָּנִים, אֲפִלּוּ לְקַל שֶׁבַּקַּלִּים וּפוֹשְׁעֵי יִשְׂרָאֵל נִמְשָׁךְ בְּזִוּוּגָם נֶפֶשׁ דְּנֶפֶשׁ דְּמַלְכוּת דַּעֲשִׂיָּה, שֶׁהִיא מַדְרֵגָה הַתַּחְתּוֹנָה שֶׁבִּקְדֻשַּׁת הָעֲשִׂיָּה. וְאַף עַל פִּי כֵן, מֵאַחַר שֶׁהִיא מֵעֶשֶׂר סְפִירוֹת קְדוֹשׁוֹת, הִיא כְּלוּלָה מִכֻּלָּן, גַּם מֵחָכְמָה דַּעֲשִׂיָּה, שֶׁבְּתוֹכָהּ מְלֻבֶּשֶׁת חָכְמָה דְּמַלְכוּת דַּאֲצִילוּת, שֶׁבְּתוֹכָהּ חָכְמָה דַּאֲצִילוּת, שֶׁבָּהּ מֵאִיר אוֹר אֵין סוֹף בָּרוּךְ הוּא מַמָּשׁ, כְּדִכְתִיב{{שוליים|2}}: "ה' בְּחָכְמָה יָסַד אֶרֶץ", וְ"כֻּלָּם בְּחָכְמָה עָשִׂיתָ"{{שוליים|3}}. וְנִמְצָא כִּי אֵין סוֹף בָּרוּךְ הוּא מְלֻבָּשׁ בִּבְחִינַת חָכְמָה שֶׁבְּנֶפֶשׁ הָאָדָם, יִהְיֶה מִי שֶׁיִּהְיֶה מִיִּשְׂרָאֵל. וּבְחִינַת הַחָכְמָה שֶׁבָּהּ, עִם אוֹר אֵין סוֹף בָּרוּךְ הוּא הַמְּלֻבָּשׁ בָּהּ, מִתְפַּשֶּׁטֶת בְּכָל בְּחִינוֹת הַנֶּפֶשׁ כֻּלָּהּ לְהַחֲיוֹתָהּ מִבְּחִינַת רֹאשָׁהּ עַד בְּחִינַת רַגְלָהּ, כְּדִכְתִיב{{שוליים|4}}: "הַחָכְמָה תְּחַיֶּה בְּעָלֶיהָ". [וְלִפְעָמִים מַמְשִׁיכִים פּוֹשְׁעֵי יִשְׂרָאֵל נְשָׁמוֹת גְּבוֹהוֹת מְאֹד שֶׁהָיוּ בְּעִמְקֵי הַקְּלִפּוֹת, כְּמוֹ שֶׁכָּתוּב בְּסֵפֶר גִּלְגּוּלִים].{{ש}}
הִנֵּה הַחָכְמָה הִיא מְקוֹר הַשֵּׂכֶל וְהַהֲבָנָה, וְהִיא לְמַעְלָה מֵהַבִּינָה, שֶׁהוּא הֲבָנַת הַשֵּׂכֶל וְהַשָּׂגָתוֹ, וְהַחָכְמָה הִיא לְמַעְלָה מֵהַהֲבָנָה וְהַהַשָּׁגָּה, וְהִיא מָקוֹר לָהֶן. וְזֶהוּ לְשׁוֹן חָכְמָה, כֹּ"חַ מַ"ה, שֶׁהוּא מַה שֶׁאֵינוֹ מֻשָּׂג וּמוּבָן וְאֵינוֹ נִתְפָּס בְּהַשָּׂגָה עֲדַיִן, וְלָכֵן מִתְלַבֵּשׁ בָּהּ אוֹר אֵין סוֹף בָּרוּךְ הוּא דְּלֵית מַחֲשָׁבָה תְּפִיסָא בֵּהּ כְּלָל. וְלָכֵן כָּל יִשְׂרָאֵל, אֲפִלּוּ הַנָּשִׁים וְעַמֵּי הָאָרֶץ, הֵם מַאֲמִינִים בַּה', שֶׁהָאֱמוּנָה הִיא לְמַעְלָה מִן הַדַּעַת וְהַהַשָּׁגָּה, כִּי "פֶּתִי יַאֲמִין לְכָל דָּבָר וְעָרוּם יָבִין" וגו'{{שוליים|5}}. וּלְגַבֵּי הַקָּדוֹשׁ בָּרוּךְ הוּא, שֶׁהוּא לְמַעְלָה מִן הַשֵּׂכֶל וְהַדַּעַת וְלֵית מַחֲשָׁבָה תְּפִיסָא בֵּהּ כְּלָל, הַכֹּל כִּפְתָיִים אֶצְלוֹ יִתְבָּרַךְ, כְּדִכְתִיב{{שוליים|6}}: "וַאֲנִי בַעַר וְלֹא אֵדָע בְּהֵמוֹת הָיִיתִי עִמָּךְ, וַאֲנִי תָמִיד עִמָּךְ" וגו'. כְּלוֹמַר, שֶׁבָּזֶה שֶׁאֲנִי בַּעַר וּבְהֵמוֹת, אֲנִי תָּמִיד עִמָּךְ.{{ש}}
וְלָכֵן אֲפִלּוּ קַל שֶׁבַּקַּלִּים וּפוֹשְׁעֵי יִשְׂרָאֵל מוֹסְרִים נַפְשָׁם עַל קְדֻשַּׁת הַשֵּׁם עַל הָרֹב, וְסוֹבְלִים עִנּוּיִים קָשִׁים שֶׁלֹּא לִכְפֹּר בַּה' אֶחָד, וְאַף אִם הֵם בּוּרִים וְעַמֵּי הָאָרֶץ וְאֵין יוֹדְעִים גְּדֻלַּת ה'. וְגַם בַּמְּעָט שֶׁיּוֹדְעִים, אֵין מִתְבּוֹנְנִים כְּלָל, וְאֵין מוֹסְרִים נַפְשָׁם מֵחֲמַת דַּעַת וְהִתְבּוֹנְנוּת בַּה' כְּלָל, אֶלָּא בְּלִי שׁוּם דַּעַת וְהִתְבּוֹנְנוּת, רַק כְּאִלּוּ הוּא דָּבָר שֶׁאִי אֶפְשָׁר כְּלָל לִכְפֹּר בַּה' אֶחָד, בְּלִי שׁוּם טַעַם וּטְעָנָה וּמַעֲנֶה כְּלָל. וְהַיְנוּ מִשּׁוּם שֶׁה' אֶחָד מֵאִיר וּמְחַיֶה כָּל הַנֶּפֶשׁ עַל יְדֵי הִתְלַבְּשׁוּתוֹ בִּבְחִינַת חָכְמָה שֶׁבָּהּ, שֶׁהוּא לְמַעְלָה מִן הַדַּעַת וְהַשֵּׂכֶל הַמֻּשָּׂג וּמוּבָן.{{ש}}

סוףקובץ
#####תניא מנוקד/חלק א/פרק יט
==פרק יט== 
וּלְתוֹסֶפֶת בֵּאוּר, צָרִיךְ לְבָאֵר הֵיטֵב מַה שֶּׁכָּתוּב{{שוליים|1}}: "נֵר ה' נִשְׁמַת אָדָם". פֵּרוּשׁ, שֶׁיִּשְׂרָאֵל הַקְּרוּיִים אָדָם{{שוליים|2}}, נִשְׁמָתָם הִיא לְמָשָׁל כְּאוֹר הַנֵּר, שֶׁמִּתְנַעְנֵעַ תָּמִיד לְמַעְלָה בְּטִבְעוֹ, מִפְּנֵי שֶׁאוֹר הָאֵשׁ חָפֵץ בַּטֶּבַע לִפָּרֵד מֵהַפְּתִילָה וְלִדָּבֵק בְּשָׁרְשׁוֹ לְמַעְלָה, בִּיסוֹד הָאֵשׁ הַכְּלָלִי שֶׁתַּחַת גַּלְגַּל הַיָּרֵחַ, כְּמוֹ שֶּׁכָּתוּב בְּעֵץ חַיִּים{{שוליים|3}}. וְאַף שֶׁעַל יְדֵי זֶה יִכְבֶּה וְלֹא יָאִיר כְּלוּם לְמַטָּה, וְגַם לְמַעְלָה בְּשָׁרְשׁוֹ יִתְבַּטֵּל אוֹרוֹ בִּמְצִיאוּת בְּשָׁרְשׁוֹ, אַף עַל פִּי כֵן בְּכָךְ הוּא חָפֵץ בְּטִבְעוֹ.{{ש}}
כָּךְ נִשְׁמַת הָאָדָם, וְכֵן בְּחִינוֹת רוּחַ וְנֶפֶשׁ, חֶפְצָהּ וְחִשְׁקָהּ בְּטִבְעָהּ לִפָּרֵד וְלָצֵאת מִן הַגּוּף וְלִדָּבֵק בְּשָׁרְשָׁהּ וּמְקוֹרָהּ, בַּה' חַיֵּי הַחַיִּים בָּרוּךְ הוּא. הֲגַם שֶׁתִּהְיֶה אַיִן וָאֶפֶס וְתִתְבַּטֵּל שָׁם בִּמְצִיאוּת לְגַמְרֵי, וְלֹא יִשָּׁאֵר מִמֶּנָּה מְאוּמָה מִמַּהוּתָהּ וְעַצְמוּתָהּ הָרִאשׁוֹן, אַף עַל פִּי כֵן זֶה רְצוֹנָהּ וְחֶפְצָהּ בְּטִבְעָהּ. וְטֶבַע זֶה הוּא שֵׁם הַמֻּשְׁאָל לְכָל דָּבָר שֶׁאֵינוֹ בִּבְחִינַת טַעַם וָדַעַת, וְגַם כָּאן, הַכַּוָּנָה שֶׁרָצוֹן וְחֵפֶץ זֶה בַּנֶּפֶשׁ אֵינוֹ בִּבְחִינַת טַעַם וְדַעַת שֵׂכֶל מֻשָּׂג וּמוּבָן, אֶלָּא לְמַעְלָה מֵהַדַּעַת וְשֵׂכֶל הַמֻּשָּׂג וְהַמּוּבָן. וְהִיא בְּחִינַת חָכְמָה שֶׁבַּנֶּפֶשׁ, שֶׁבָּהּ מֵאִיר אוֹר אֵין סוֹף בָּרוּךְ הוּא.{{ש}}
וְזֶהוּ כְּלָל בְּכָל סִטְרָא דִּקְדֻשָּׁה, שֶׁאֵינוֹ אֶלָּא מַה שֶּׁנִּמְשָׁךְ מֵחָכְמָה שֶׁנִּקְרֵאת קֹדֶשׁ הָעֶלְיוֹן, הַבָּטֵל בִּמְצִיאוּת בְּאוֹר אֵין סוֹף בָּרוּךְ הוּא הַמְּלֻבָּשׁ בּוֹ וְאֵינוֹ דָּבָר בִּפְנֵי עַצְמוֹ כַּנִּזְכָּר לְעֵיל, וְלָכֵן נִקְרָא כֹּ"חַ מַ"ה. וְהוּא הֵפֶךְ מַמָּשׁ מִבְּחִינַת הַקְּלִפָּה וְסִטְרָא אַחֲרָא שֶׁמִּמֶּנָּה נַפְשׁוֹת אֻמּוֹת הָעוֹלָם, דְּעָבְדִין לְגַרְמַיְהוּ וְאָמְרִין הַב הַב וְהַלְעִיטֵנִי, לִהְיוֹת יֵשׁ וְדָבָר בִּפְנֵי עַצְמוֹ כַּנִּזְכָּר לְעֵיל, הֵפֶךְ בְּחִינַת הַחָכְמָה. וְלָכֵן נִקְרָאִים מֵתִים, כִּי "הַחָכְמָה תְּחַיֶּה"{{שוליים|4}}, וּכְתִיב{{שוליים|5}} "יָמוּתוּ וְלֹא בְחָכְמָה".{{ש}}
וְכֵן הָרְשָׁעִים וּפוֹשְׁעֵי יִשְׂרָאֵל קֹדֶם שֶׁבָּאוּ לִידֵי נִסָּיוֹן לְקַדֵּשׁ הַשֵּׁם, כִּי בְּחִינַת הַחָכְמָה שֶׁבַּנֶּפֶשׁ הָאֱלֹהִית עִם נִיצוֹץ אֱלֹהוּת מֵאוֹר אֵין סוֹף בָּרוּךְ הוּא הַמְּלֻבָּשׁ בָּהּ הֵם בִּבְחִינַת גָּלוּת בְּגוּפָם, בַּנֶּפֶשׁ הַבַּהֲמִית מִצַּד הַקְּלִפָּה שֶׁבֶּחָלָל הַשְּׂמָאלִי שֶׁבַּלֵּב הַמּולֶכֶת וּמוֹשֶׁלֶת בְּגוּפָם, בְּסוֹד גָּלוּת הַשְּׁכִינָה, כַּנִּזְכָּר לְעֵיל.{{ש}}
וְלָכֵן נִקְרֵאת אַהֲבָה זוֹ בַּנֶּפֶשׁ הָאֱלֹהִית, שֶׁרְצוֹנָהּ וְחֶפְצָהּ לִדָּבֵק בַּה' חַיֵּי הַחַיִּים בָּרוּךְ הוּא, בְּשֵׁם אַהֲבָה מְסֻתֶּרֶת, כִּי הִיא מְסֻתֶּרֶת וּמְכֻסָּה בִּלְבוּשׁ שַׂק דִּקְלִפָּה בְּפוֹשְׁעֵי יִשְׂרָאֵל, וּמִמֶּנָּה נִכְנָס בָּהֶם רוּחַ שְׁטוּת לַחֲטֹא, כְּמַאֲמַר רַזַ"ל{{שוליים|6}}: "אֵין אָדָם חוֹטֵא" וכו'. אֶלָּא שֶׁגָּלוּת הַזֶּה לִבְחִינַת חָכְמָה אֵינוֹ אֶלָּא לִבְחִינָה הַמִּתְפַּשֶּׁטֶת מִמֶּנָּה בַּנֶּפֶשׁ כֻּלָּהּ לְהַחֲיוֹתָהּ. אֲבָל שֹׁרֶשׁ וְעִקָּר שֶׁל בְּחִינַת חָכְמָה שֶׁבַּנֶּפֶשׁ הָאֱלֹהִית הוּא בַּמּוֹחִין, וְאֵינָהּ מִתְלַבֶּשֶׁת בִּלְבוּשׁ שַׂק דִּקְלִפָּה שֶׁבַּלֵּב בֶּחָלָל הַשְּׂמָאלִי בִּבְחִינַת גָּלוּת מַמָּשׁ. רַק שֶׁהִיא בִּבְחִינַת שֵׁינָה בָּרְשָׁעִים, וְאֵינָהּ פּוֹעֶלֶת פְּעֻלָּתָהּ בָּהֶם כָּל זְמָן שֶׁעֲסוּקִים בְּדַעְתָּם וּבִינָתָם בְּתַאֲווֹת הָעוֹלָם.{{ש}}
אַךְ כְּשֶׁבָּאִים לִידֵי נִסָּיוֹן בִּדְבַר אֱמוּנָה, שֶׁהִיא לְמַעְלָה מֵהַדַּעַת, וְנָגְעָה עַד הַנֶּפֶשׁ לִבְחִינַת חָכְמָה שֶׁבָּהּ, אֲזַי הִיא נֵעוֹרָה מִשְּׁנָתָהּ וּפוֹעֶלֶת פְּעֻלָּתָהּ בְּכֹחַ ה' הַמְּלֻבָּשׁ בָּהּ. וּכְמוֹ שֶׁכָּתוּב{{שוליים|7}}: "וַיִּקַץ כְּיָשֵׁן ה'", לַעֲמֹד בַּנִּסָּיוֹן בֶּאֱמוּנַת ה' בְּלִי שׁוּם טַעַם וָדַעַת וְשֵׂכֶל מֻשָּׂג לוֹ, לְהִתְגַּבֵּר עַל הַקְּלִפּוֹת וְתַאֲווֹת עוֹלָם הַזֶּה בְּהֶתֵּר וּבְאִסּוּר שֶׁהֻרְגַּל בָּהֶם, וְלִמְאֹס בָּהֶם, וְלִבְחֹר לוֹ ה' לְחֶלְקוֹ וּלְגוֹרָלוֹ, לִמְסֹר לוֹ נַפְשׁוֹ עַל קְדֻשַּׁת שְׁמוֹ. וְאַף כִּי הַקְּלִפּוֹת גָּבְרוּ עָלָיו כָּל יָמָיו וְלֹא יָכֹל לָהֶם, כְּמַאֲמַר רַזַ"ל{{שוליים|8}} שֶׁהָרְשָׁעִים הֵם בִּרְשׁוּת לִבָּם. מִכָּל מָקוֹם כְּשֶׁבָּא לִידֵי נִסָּיוֹן בִּדְבַר אֱמוּנָה בַּה' אֶחָד, שֶׁיְּסֻדָּתָהּ בְּהַרְרֵי קֹדֶשׁ, הִיא בְּחִינַת חָכְמָה שֶׁבַּנֶּפֶשׁ הָאֱלֹהִית, שֶׁבָּהּ מְלֻבָּשׁ אוֹר אֵין סוֹף בָּרוּךְ הוּא, הֲרֵי כָּל הַקְּלִפּוֹת בְּטֵלִים וּמְבֻטָּלִים וְהָיוּ כְּלֹא הָיוּ מַמָּשׁ לִפְנֵי ה', כְּדִכְתִיב{{שוליים|9}}: "כָּל הַגּוֹיִם כְּאַיִן נֶגְדּוֹ" וגו'; וּכְתִיב{{שוליים|10}}: "כִּי הִנֵּה אֹיְבֶיךָ ה' כִּי הִנֵּה אֹיְבֶיךָ יֹאבֵדוּ יִתְפָּרְדוּ" וגו'; וּכְתִיב{{שוליים|11}}: "כְּהִמֵּס דּוֹנַג מִפְּנֵי אֵשׁ יֹאבְדוּ" וגו'; וּכְתִיב{{שוליים|12}}: "הָרִים כַּדּוֹנַג נָמַסּוּ".{{ש}}
וְהִנֵּה אוֹר ה' אֵין סוֹף בָּרוּךְ הוּא הַמְּלֻבָּשׁ בִּבְחִינַת חָכְמָה שֶׁבַּנֶּפֶשׁ, גָּדוֹל וְעָצוּם כֹּחוֹ כָּל כָּךְ לְגָרֵשׁ וְלִדְחוֹת הַסִּטְרָא אַחֲרָא וְהַקְּלִפּוֹת, שֶׁלֹּא יוּכְלוּ יִגְּעוּ אֲפִלּוּ בִּלְבוּשָׁיו שֶׁהֵם מַחֲשָׁבָה דִּבּוּר וּמַעֲשֶׂה שֶׁל אֱמוּנַת ה' אֶחָד, דְּהַיְנוּ לַעֲמֹד בְּנִסָּיוֹן לִמְסֹר נַפְשׁוֹ אֲפִלּוּ שֶׁלֹּא לַעֲשֹוֹת רַק אֵיזֶה מַעֲשֶׂה לְבַד נֶגֶד אֱמוּנַת ה' אֶחָד, כְּגוֹן לְהִשְׁתַּחֲווֹת לַעֲבוֹדָה זָרָה אַף שֶׁאֵינוֹ מַאֲמִין בָּהּ כְּלָל בְּלִבּוֹ, וְכֵן שֶׁלֹּא לְדַבֵּר תּוֹעָה חַס וְשָׁלוֹם עַל אַחְדּוּת ה' אַף שֶׁאֵין פִּיו וְלִבּוֹ שָׁוִין, רַק לִבּוֹ שָׁלֵם בֶּאֱמוּנַת ה'. וְזֶה נִקְרָא דְּחִילוּ הַנִּכְלָל בִּרְחִימוּ, שֶׁהִיא אַהֲבָה הַטִּבְעִית שֶׁבַּנֶּפֶשׁ הָאֱלֹהִית שֶׁבִּכְלָלוּת יִשְׂרָאֵל, שֶׁחֶפְצָהּ וּרְצוֹנָהּ בְּטִבְעָהּ לִדָּבֵק בְּשָׁרְשָׁהּ וּמְקוֹרָהּ אוֹר אֵין סוֹף בָּרוּךְ הוּא, שֶׁמִּפְּנֵי אַהֲבָה זוֹ וְרָצוֹן זֶה הִיא יְרֵאָה וּמְפַחֶדֶת בְּטִבְעָהּ מִנְּגֹעַ בִּקְצֵה טֻמְאַת עֲבוֹדָה זָרָה חַס וְשָׁלוֹם, שֶׁהִיא נֶגֶד אֱמוּנַת ה' אֶחָד, אֲפִלּוּ בִּלְבוּשֶׁיהָ הַחִיצוֹנִים, שֶׁהֵם דִּבּוּר אוֹ מַעֲשֶׂה בְּלִי אֱמוּנָה בַּלֵּב כְּלָל.{{ש}}
סוףקובץ
#####תניא מנוקד/חלק א/פרק כ
==פרק כ== 
וְהִנֵּה מוּדַעַת זֹאת לַכֹּל כִּי מִצְוַת וְאַזְהָרַת עֲבוֹדָה זָרָה, שֶׁהֵם שְׁנֵי דִּבְּרוֹת הָרִאשׁוֹנִים, "אָנֹכִי" וְ"לֹא יִהְיֶה לְךָ", הֵם כְּלָלוּת כָּל הַתּוֹרָה כֻּלָּהּ. כִּי דִּבּוּר "אָנֹכִי" כּוֹלֵל כָּל רְמַ"ח מִצְווֹת עֲשֵׂה, וְ"לֹא יִהְיֶה לְךָ" כּוֹלֵל כָּל שְׁסָ"ה מִצְווֹת לֹא תַעֲשֶׂה, וְלָכֵן שָׁמַעְנוּ "אָנֹכִי" וְ"לֹא יִהְיֶה לְךָ" לְבַד מִפִּי הַגְּבוּרָה, כְּמַאֲמַר רַזַ"ל{{שוליים|1}}, מִפְּנֵי שֶׁהֵם כְּלָלוּת הַתּוֹרָה כֻּלָּהּ.{{ש}}
וּלְבָאֵר הֵיטֵב עִנְיָן זֶה, צָרִיךְ לְהַזְכִּיר תְּחִלָּה בִּקְצָרָה עִנְיַן וּמַהוּת אַחְדּוּתוֹ שֶׁל הַקָּדוֹשׁ בָּרוּךְ הוּא, שֶׁנִּקְרָא יָחִיד וּמְיֻחָד, וְכֹל מַאֲמִינִים שֶׁהוּא לְבַדּוֹ הוּא כְּמוֹ שֶׁהָיָה קֹדֶם שֶׁנִּבְרָא הָעוֹלָם מַמָּשׁ, שֶׁהָיָה הוּא לְבַדּוֹ, וּכְמוֹ שֶׁנֶּאֱמַר{{שוליים|2}}: "אַתָּה הוּא עַד שֶׁלֹּא נִבְרָא הָעוֹלָם אַתָּה הוּא מִשֶּׁנִּבְרָא" כו', פֵּרוּשׁ, הוּא מַמָּשׁ בְּלִי שׁוּם שִׁנּוּי, כְּדִכְתִיב{{שוליים|3}}: "אֲנִי ה' לֹא שָׁנִיתִי". כִּי עוֹלָם הַזֶּה, וְכֵן כָּל הָעוֹלָמוֹת הָעֶלְיוֹנִים, אֵינָם פּוֹעֲלִים שׁוּם שִׁנּוּי בְּאַחְדּוּתוֹ יִתְבָּרַךְ בְּהִבָּרְאָם מֵאַיִן לְיֵשׁ, שֶׁכְּמוֹ שֶׁהָיָה הוּא לְבַדּוֹ הוּא יָחִיד וּמְיֻחָד קֹדֶם הִבָּרְאָם, כֵּן הוּא לְבַדּוֹ הוּא יָחִיד וּמְיֻחָד אַחַר שֶׁבְּרָאָם, מִשּׁוּם דְּכֹלָּא קַמֵּהּ כְּלֹא חָשִׁיב וּכְאַיִן וָאֶפֶס מַמָּשׁ. כִּי הִתְהַוּוּת כָּל הָעוֹלָמוֹת, עֶלְיוֹנִים וְתַחְתּוֹנִים, מֵאַיִן לְיֵשׁ, וְחִיּוּתָם וְקִיּוּמָם הַמְּקַיְּמָם שֶׁלֹּא יַחְזְרוּ לִהְיוֹת אַיִן וָאֶפֶס כְּשֶׁהָיָה, אֵינוֹ אֶלָּא דְּבַר ה' וְרוּחַ פִּיו הַמְּלֻבָּשׁ בָּהֶם.{{ש}}
וּלְמָשָׁל כְּמוֹ בְּנֶפֶשׁ הָאָדָם כְּשֶׁמְּדַבֵּר דִּבּוּר אֶחָד, שֶׁדִּבּוּר זֶה לְבַדּוֹ כְּלֹא מַמָּשׁ אֲפִלוּ לְגַבֵּי כְּלָלוּת נַפְשׁוֹ הַמְּדַבֶּרֶת, שֶׁהוּא בְּחִינַת לְבוּשׁ הָאֶמְצָעִי שֶׁלָּהּ, שֶׁהוּא כֹּחַ הַדִּבּוּר שֶׁלָּהּ שֶׁיָּכוֹל לְדַבֵּר דִּבּוּרִים לְאֵין קֵץ וְתַכְלִית. וְכָל שֶׁכֵּן לְגַבֵּי בְּחִינַת לְבוּשׁ הַפְּנִימִי שֶׁלָּהּ, שֶׁהוּא הַמַּחֲשָׁבָה שֶׁמִּמֶּנָּה נִמְשְׁכוּ הַדִּבּוּרִים וְהִיא חִיּוּתָם. וְאֵין צָרִיךְ לוֹמַר לְגַבֵּי מַהוּת וְעַצְמוּת הַנֶּפֶשׁ, שֶׁהֵן עֶשֶׂר בְּחִינוֹתֶיהָ הַנִּזְכָּרוֹת לְעֵיל, חָכְמָה בִּינָה וָדַעַת כו', שֶׁמֵּהֶן נִמְשְׁכוּ אוֹתִיּוֹת מַחֲשָׁבָה זוֹ הַמְּלֻבָּשׁוֹת בְּדִבּוּר זֶה כְּשֶׁמְּדַבֵּר. כִּי הַמַּחֲשָׁבָה הִיא גַּם כֵּן בְּחִינַת אוֹתִיּוֹת, כְּמוֹ הַדִּבּוּר, רַק שֶׁהֵן רוּחְנִיּוֹת וְדַקּוֹת יוֹתֵר; אֲבָל עֶשֶׂר בְּחִינוֹת חָכְמָה בִּינָה וָדַעַת כו' הֵן שֹׁרֶשׁ וּמְקוֹר הַמַּחֲשָׁבָה, וְאֵין בָּהֶם בְּחִינַת אוֹתִיּוֹת עֲדַיִן קֹדֶם שֶׁמִּתְלַבְּשׁוֹת בִּלְבוּשׁ הַמַּחֲשָׁבָה.{{ש}}
לְמָשָׁל, כְּשֶׁנּוֹפֶלֶת אֵיזוֹ אַהֲבָה וְחֶמְדָּה בְּלִבּוֹ שֶׁל אָדָם, קֹדֶם שֶׁעוֹלָה מֵהַלֵּב אֶל הַמֹּחַ לְחַשֵּׁב וּלְהַרְהֵר בָּהּ, אֵין בָּהּ בְּחִינַת אוֹתִיּוֹת עֲדַיִן, רַק חֵפֶץ פָּשׁוּט וַחֲשִׁיקָה בַּלֵּב אֶל הַדָּבָר הַהוּא הַנֶּחְמָד אֶצְלוֹ. וְכָל שֶׁכֵּן קֹדֶם שֶׁנָּפְלָה הַתַּאֲוָה וְהַחֶמְדָּה בְּלִבּוֹ לְאוֹתוֹ דָּבָר, רַק הָיְתָה בְּכֹחַ חָכְמָתוֹ וְשִׂכְלוֹ וִידִיעָתוֹ, שֶׁהָיָה נוֹדָע אֶצְלוֹ אוֹתוֹ דָּבָר שֶׁהוּא נֶחְמָד וְנָעִים וְטוֹב וְיָפֶה לְהַשִּׂיגוֹ וְלִדָּבֵק בּוֹ, כְּגוֹן לִלְמֹד אֵיזוֹ חָכְמָה אוֹ לֶאֱכֹל אֵיזֶה מַאֲכָל עָרֵב. רַק לְאַחַר שֶׁכְּבָר נָפְלָה הַחֶמְדָּה וְהַתַּאֲוָה בְּלִבּוֹ בְּכֹחַ חָכְמָתוֹ וְשִׂכְלוֹ וִידִיעָתוֹ, וְאַחַר כָּךְ חָזְרָה וְעָלְתָה מֵהַלֵּב לַמֹּחַ לְחַשֵּׁב וּלְהַרְהֵר בָּהּ אֵיךְ לְהוֹצִיא תַּאֲוָתוֹ מֵהַכֹּחַ אֶל הַפֹּעַל לְהַשִּׂיג הַמַּאֲכָל אוֹ לְמִידַת הַחָכְמָה בְּפֹעַל, הֲרֵי בְּכָאן נוֹלְדוּ בְּחִינוֹת אוֹתִיּוֹת בְּמֹחוֹ, שֶׁהֵן אוֹתִיּוֹת כִּלְשׁוֹן עַם וָעָם, הַמְּדַבְּרִים וְהַמְּהַרְהֲרִים בָּהֶם כָּל עִנְיְנֵי הָעוֹלָם.{{ש}}
סוףקובץ
#####תניא מנוקד/חלק א/פרק כא
==פרק כא== 
וְהִנֵּה מִדַּת הַקָּדוֹשׁ בָּרוּךְ הוּא שֶׁלֹּא כְּמִדַּת בָּשָׂר וָדָם. שֶׁהָאָדָם, כְּשֶׁמְּדַבֵּר דִּבּוּר, הֲרֵי הֲבֵל הַדִּבּוּר שֶׁבְּפִיו הוּא מֻרְגָּשׁ וְנִרְאֶה דָּבָר בִּפְנֵי עַצְמוֹ, מֻבְדָּל מִשָּׁרְשׁוֹ, שֶׁהֵן עֶשֶׂר בְּחִינוֹת הַנֶּפֶשׁ עַצְמָהּ. אֲבָל הַקָּדוֹשׁ בָּרוּךְ הוּא, אֵין דִּבּוּרוֹ מֻבְדָּל מִמֶּנּוּ יִתְבָּרַךְ חַס וְשָׁלוֹם, כִּי אֵין דָּבָר חוּץ מִמֶּנּוּ וְלֵית אֲתַר פָּנוּי מִנֵּהּ, וְלָכֵן אֵין דִּבּוּרוֹ יִתְבָּרַךְ כְּדִבּוּרֵנוּ חַס וְשָׁלוֹם [כְּמוֹ שֶׁאֵין מַחֲשַׁבְתּוֹ כְּמַחֲשַׁבְתֵּנוּ, כְּדִכְתִיב{{שוליים|1}}: "כִּי לֹא מַחְשְׁבוֹתַי מַחְשְׁבוֹתֵיכֶם", וּכְתִיב{{שוליים|2}}: "כֵּן גָּבְהוּ דְּרָכַי מִדַּרְכֵיכֶם" וגו'], וְלֹא נִקְרָא דִּבּוּרוֹ יִתְבָּרַךְ בְּשֵׁם דִּבּוּר, רַק עַל דֶּרֶךְ מָשָׁל, כְּמוֹ שֶׁדִּבּוּר הַתַּחְתּוֹן שֶׁבָּאָדָם הוּא מְגַלֶּה לַשּׁוֹמְעִים מַה שֶׁהָיָה צָפוּן וְנֶעֱלָם בְּמַחֲשַׁבְתּוֹ, כָּךְ לְמַעְלָה בְּאֵין סוֹף בָּרוּךְ הוּא, יְצִיאַת הָאוֹר וְהַחִיּוּת מִמֶּנּוּ יִתְבָּרַךְ מֵהַהֶעְלֵם אֶל הַגִּלּוּי לִבְרֹא עוֹלָמוֹת וּלְהַחֲיוֹתָם נִקְרָא בְּשֵׁם דִּבּוּר, וְהֵן הֵן עֲשָׂרָה מַאֲמָרוֹת שֶׁבָּהֶן נִבְרָא הָעוֹלָם, וְכֵן שְׁאָר כָּל הַתּוֹרָה נְבִיאִים וּכְתוּבִים שֶׁהִשִּׂיגוּ הַנְּבִיאִים בְּמַרְאֵה נְבוּאָתָם.
וַהֲרֵי דִבּוּרוֹ וּמַחֲשַׁבְתּוֹ כִּבְיָכוֹל מְיֻחָדוֹת עִמּוֹ בְּתַכְלִית הַיִּחוּד, דֶּרֶךְ מָשָׁל כְּמוֹ דִּבּוּרוֹ וּמַחֲשַׁבְתּוֹ שֶׁל אָדָם בְּעוֹדָן בְּכֹחַ חָכְמָתוֹ וְשִׂכְלוֹ, אוֹ בַּתְּשׁוּקָה וְחֶמְדָּה שֶׁבְּלִבּוֹ, קֹדֶם שֶׁעָלְתָה מֵהַלֵּב לַמֹּחַ לְהַרְהֵר בָּהּ בִּבְחִינַת אוֹתִיּוֹת, שֶׁאָז הָיוּ אוֹתִיּוֹת הַמַּחֲשָׁבָה וְהַדִּבּוּר הַזֶּה, הַנִּמְשָׁכוֹת מֵחֶמְדָּה וּתְשׁוּקָה זוֹ, בְּכֹחַ בַּלֵּב, וּמְיֻחָדוֹת שָׁם בְּתַכְלִית הַיִּחוּד בְּשָׁרְשָׁן, שֶׁהֵן הַחָכְמָה וְשֵׂכֶל שֶׁבַּמֹּחַ וְחֶמְדָּה וּתְשׁוּקָה שֶׁבַּלֵּב.{{ש}}
וְכָכָה מַמָּשׁ, דֶּרֶךְ מָשָׁל, מְיֻחָדוֹת דִּבּוּרוֹ וּמַחֲשַׁבְתּוֹ שֶׁל הַקָּדוֹשׁ בָּרוּךְ הוּא בְּתַכְלִית הַיִּחוּד בְּמַהוּתוֹ וְעַצְמוּתוֹ יִתְבָּרַךְ, גַּם אַחַר שֶׁיָּצָא דִּבּוּרוֹ יִתְבָּרַךְ אֶל הַפֹּעַל בִּבְרִיאוֹת הָעוֹלָמוֹת, כְּמוֹ שֶׁהָיָה מְיֻחָד עִמּוֹ קֹדֶם בְּרִיאַת הָעוֹלָמוֹת. וְאֵין שׁוּם שִׁנּוּי כְּלָל לְפָנָיו יִתְבָּרַךְ, אֶלָּא אֶל הַבְּרוּאִים, הַמְּקַבְּלִים חִיּוּתָם מִבְּחִינַת דִּבּוּרוֹ יִתְבָּרַךְ בִּבְחִינַת יְצִיאָתוֹ כְּבָר אֶל הַפֹּעַל בִּבְרִיאַת הָעוֹלָמוֹת, שֶׁמִּתְלַבֵּשׁ בָּהֶם לְהַחֲיוֹתָם עַל יְדֵי הִשְׁתַּלְשְׁלוּת מֵעִלָּה לְעָלוּל וִירִידַת הַמַּדְרֵגוֹת בְּצִמְצוּמִים רַבִּים וְשׁוֹנִים, עַד שֶׁיּוּכְלוּ הַבְּרוּאִים לְקַבֵּל חִיּוּתָם וְהִתְהַוּוּתָם מִמֶּנּוּ, וְלֹא יִתְבַּטְּלוּ בִּמְצִיאוּת. וְכָל הַצִּמְצוּמִים הֵם בְּחִינַת הֶסְתֵּר פָּנִים, לְהַסְתִּיר וּלְהַעְלִים הָאוֹר וְהַחִיּוּת הַנִּמְשָׁךְ מִדִּבּוּרוֹ יִתְבָּרַךְ, שֶׁלֹּא יִתְגַּלֶּה בִּבְחִינַת גִּלּוּי רַב שֶׁלֹּא יוּכְלוּ הַתַּחְתּוֹנִים לְקַבֵּל. וְלָכֵן גַּם כֵּן נִדְמֶה לָהֶם אוֹר וְחִיּוּת הַדִּבּוּר שֶׁל מָקוֹם בָּרוּךְ הוּא הַמְּלֻבָּשׁ בָּהֶם כְּאִלּוּ הוּא דָּבָר מֻבְדָּל מִמַּהוּתוֹ וְעַצְמוּתוֹ יִתְבָּרַךְ, רַק שֶׁנִּמְשַׁךְ מִמֶּנּוּ יִתְבָּרַךְ כְּמוֹ דִּבּוּר שֶׁל אָדָם מִנַּפְשׁוֹ.{{ש}}
אַךְ לְגַבֵּי הַקָּדוֹשׁ בָּרוּךְ הוּא אֵין שׁוּם צִמְצוּם וְהֶסְתֵּר וְהֶעְלֵם מַסְתִּיר וּמַעְלִים לְפָנָיו, וְכַחֲשֵׁכָה כָּאוֹרָה, כְּדִכְתִיב{{שוליים|3}}: "גַּם חֹשֶׁךְ לֹא יַחְשִׁיךְ מִמֶּךָּ" וגו', מִשּׁוּם שֶׁאֵין הַצִּמְצוּמִים וְהַלְּבוּשִׁים דָּבָר נִפְרָד מִמֶּנּוּ יִתְבָּרַךְ חַס וְשָׁלוֹם, אֶלָּא כְּהָדֵן קַמְצָא דִּלְבוּשֵׁהּ מִנֵּהּ וּבֵהּ, כְּמוֹ שֶׁכָּתוּב{{שוליים|4}}: "כִּי ה' הוּא הָאֱלֹהִים", וּכְמוֹ שֶׁנִּתְבָּאֵר בְּמָקוֹם אַחֵר. וְלָכֵן קַמֵּהּ כֹּלָּא כְּלֹא חָשִׁיב מַמָּשׁ.{{ש}}
סוףקובץ¶
#####תניא מנוקד/חלק א/פרק כב
==פרק כב== 
רַק שֶׁהַתּוֹרָה דִּבְּרָה כִּלְשׁוֹן בְּנֵי אָדָם, וְנִקְרָא בַּתּוֹרָה דִּבּוּרוֹ שֶׁל מָקוֹם בָּרוּךְ הוּא בְּשֵׁם דִּבּוּר מַמָּשׁ, כְּדִבּוּרוֹ שֶׁל אָדָם. לְפִי שֶׁבֶּאֱמֶת כָּךְ הוּא דֶּרֶךְ יְרִידַת וְהַמְשָׁכַת הַחִיּוּת לַתַּחְתּוֹנִים בְּצִמְצוּמִים רַבִּים וַעֲצוּמִים, מִינִים מִמִּינִים שׁוֹנִים, לְהִבָּרְאוֹת מֵהֶם בְּרוּאִים רַבִּים, מִינִים מִמִּינִים שׁוֹנִים.{{ש}}
וְכָל כָּךְ גָּבְרוּ וְעָצְמוּ הַצִּמְצוּמִים וְהֶסְתֵּר פָּנִים הָעֶלְיוֹנִים, עַד שֶׁיּוּכְלוּ לְהִתְהַוּוֹת וּלְהִבָּרְאוֹת גַּם דְּבָרִים טְמֵאִים וּקְלִפּוֹת וְסִטְרָא אַחֲרָא, וּלְקַבֵּל חִיּוּתָם וְקִיּוּמָם מִדְּבַר ה' וְרוּחַ פִּיו יִתְבָּרַךְ בְּהֶסְתֵּר פָּנִים וִירִידַת הַמַּדְרֵגוֹת. וְלָכֵן נִקְרָאִים אֱלֹהִים אֲחֵרִים, מִפְּנֵי שֶׁיְּנִיקָתָם וְחִיּוּתָם אֵינָהּ מִבְּחִינַת פָּנִים, אֶלָּא מִבְּחִינַת אֲחוֹרַיִם דִּקְדֻשָּׁה.{{ש}}
וּפֵרוּשׁ אֲחוֹרַיִם, כְּאָדָם הַנּוֹתֵן דָּבָר לְשֹוֹנְאוֹ שֶׁלֹּא בִּרְצוֹנוֹ, שֶׁמַּשְׁלִיכוֹ לוֹ כִּלְאַחַר כְּתֵפוֹ, כִּי מַחֲזִיר פָּנָיו מִמֶּנּוּ מִשִּׂנְאָתוֹ אוֹתוֹ. כָּךְ לְמַעְלָה, בְּחִינַת פָּנִים הוּא פְּנִימִית הָרָצוֹן הָעֶלְיוֹן וְחֶפְצוֹ הָאֲמִתִּי, אֲשֶׁר חָפֵץ ה' לְהַשְׁפִּיעַ חִיּוּת לְכָל הַקָּרוֹב אֵלָיו מִסִּטְרָא דִּקְדֻשָּׁה. אֲבָל הַסִּטְרָא אַחֲרָא וְהַטֻּמְאָה הִיא תּוֹעֲבַת ה' אֲשֶׁר שָׂנֵא, וְאֵינוֹ מַשְׁפִּיעַ לָהּ חִיּוּת מִפְּנִימִית הָרָצוֹן וְחֶפְצוֹ הָאֲמִתִּי אֲשֶׁר חָפֵץ בָּהּ חַס וְשָׁלוֹם, כִּי אִם כְּמַאן דְּשָׁדֵי בָּתַר כִּתְפּוֹי לְשֹוֹנְאוֹ שֶׁלֹּא בִּרְצוֹנוֹ, רַק כְּדֵי לְהַעֲנִישׁ אֶת הָרְשָׁעִים, וְלִתֵּן שָׂכָר טוֹב לַצַּדִּיקִים דְּאַכְפְּיָן לְסִטְרָא אַחֲרָא. וְזֶה נִקְרָא בְּחִינַת אֲחוֹרַיִם דְּרָצוֹן הָעֶלְיוֹן בָּרוּךְ הוּא.{{ש}}
וְהִנֵּה רָצוֹן הָעֶלְיוֹן בִּבְחִינַת פָּנִים הִיא מְקוֹר הַחַיִּים הַמְּחַיֶּה אֶת כָּל הָעוֹלָמוֹת. וּלְפִי שֶׁאֵינוֹ שׁוֹרֶה כְּלָל עַל הַסִּטְרָא אַחֲרָא, וְגַם בְּחִינַת אֲחוֹרַיִם שֶׁל רָצוֹן הָעֶלְיוֹן אֵינוֹ מְלֻבָּשׁ בְּתוֹכָהּ מַמָּשׁ אֶלָּא מַקִּיף עָלֶיהָ מִלְּמַעְלָה, לְכָךְ הִיא מְקוֹם הַמִּיתָה וְהַטֻּמְאָה, ה' יִשְׁמְרֶנּוּ. כִּי מְעַט מִזְעָר אוֹר וְחִיּוּת שֶׁיּוֹנֶקֶת וּמְקַבֶּלֶת לְתוֹכָהּ מִבְּחִינַת אֲחוֹרַיִם דִּקְדֻשָּׁה שֶׁלְּמַעְלָה הוּא בִּבְחִינַת גָּלוּת מַמָּשׁ בְּתוֹכָהּ, בְּסוֹד גָּלוּת הַשְּׁכִינָה הַנִּזְכֶּרֶת לְעֵיל. וְלָכֵן נִקְרָא בְּשֵׁם אֱלֹהִים אֲחֵרִים, שֶׁהִיא עֲבוֹדָה זָרָה מַמָּשׁ וּכְפִירָה בְּאַחְדּוּתוֹ שֶׁל מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא. כִּי מֵאַחַר שֶׁאוֹר וְחִיּוּת דִּקְדֻשָּׁה הוּא בִּבְחִינַת גָּלוּת בְּתוֹכָהּ, אֵינָהּ בְּטֵלָה כְּלָל לְגַבֵּי קְדֻשַּׁת הַקָּדוֹשׁ בָּרוּךְ הוּא, וְאַדְּרַבָּה מַגְבִּיהַּ עַצְמָהּ כַּנֶּשֶׁר לוֹמַר: "אֲנִי וְאַפְסִי עוֹד"{{שוליים|5}}, וּכְמַאֲמַר "יְאוֹר לִי{{שוליים|6}} וַאֲנִי עֲשִׂיתִנִי{{שוליים|7}}".{{ש}}
וְלָכֵן אָמְרוּ רַזַ"ל{{שוליים|8}} שֶׁגַּסּוּת הָרוּחַ שְׁקוּלָה כַּעֲבוֹדָה זָרָה מַמָּשׁ, כִּי עִקַּר וְשֹׁרֶשׁ עֲבוֹדָה זָרָה הוּא מַה שֶׁנֶּחְשָׁב לְדָבָר בִּפְנֵי עַצְמוֹ, נִפְרָד מִקְּדֻשָּׁתוֹ שֶׁל מָקוֹם, וְלֹא כְּפִירָה בַּה' לְגַמְרֵי. כִּדְאִיתָא בִּגְמָרָא{{שוליים|9}} דְּקָרוּ לֵהּ "אֱלָהָא דֵּאלָהַיָּא", אֶלָּא שֶׁגַּם הֵם מַחְשִׁיבִים עַצְמָם לְיֵשׁ וְדָבָר בִּפְנֵי עַצְמוֹ. וּבָזֶה מַפְרִידִים אֶת עַצְמָם מִקְּדֻשָּׁתוֹ שֶׁל מָקוֹם בָּרוּךְ הוּא, מֵאַחַר שֶׁאֵין בְּטֵלִים לוֹ יִתְבָּרַךְ. כִּי אֵין קְדֻשָּׁה עֶלְיוֹנָה שׁוֹרָה אֶלָּא עַל מַה שֶׁבָּטֵל לוֹ יִתְבָּרַךְ, כַּנִּזְכָּר לְעֵיל. וְלָכֵן נִקְרָאִים "טַוְּרֵי דְּפֵרוּדָא" בַּזֹּהַר הַקָּדוֹשׁ{{שוליים|10}}. וַהֲרֵי זוֹ כְּפִירָה בְּאַחְדּוּתוֹ הָאֲמִתִּית, דְּכֹלָּא קַמֵּהּ כְּלֹא חָשִׁיב, וּבָטֵל בֶּאֱמֶת לוֹ יִתְבָּרַךְ וְלִרְצוֹנוֹ הַמְּחַיֶּה אֶת כֻּלָּם, וּמְהַוֶּה אוֹתָם מֵאַיִן לְיֵשׁ תָּמִיד.{{ש}}
סוףקובץ
#####תניא מנוקד/חלק א/פרק כג
==פרק כג== 
וְעִם כָּל הַנִּזְכָּר לְעֵיל יוּבָן וִיבֹאָר הֵיטֵב בְּתוֹסֶפֶת בֵּאוּר מַה שֶּׁאָמְרוּ בַּזֹּהַר{{שוליים|1}} דְּאוֹרַיְתָא וְקֻדְשָׁא בְּרִיךְ הוּא כֹּלָּא חַד, וּבְתִקּוּנִים{{שוליים|2}} פֵּרְשׁוּ דִּרְמַ"ח פִּקּוּדִין אִנּוּן רְמַ"ח אֶבְרִין דְּמַלְכָּא. לְפִי שֶׁהַמִּצְוֹת הֵן פְּנִימִיּוּת רָצוֹן הָעֶלְיוֹן וְחֶפְצוֹ הָאֲמִתִּי הַמְּלֻבָּשׁ בְּכָל הָעוֹלָמוֹת הָעֶלְיוֹנִים וְתַחְתּוֹנִים לְהַחֲיוֹתָם, כִּי כָּל חִיּוּתָם וְשִׁפְעָם תָּלוּי בְּמַעֲשֵׂה הַמִּצְוֹת שֶׁל הַתַּחְתּוֹנִים כַּנּוֹדָע.{{ש}}
וְנִמְצָא שֶׁמַּעֲשֵׂה הַמִּצְוֹת וְקִיּוּמָן הוּא לְבוּשׁ הַפְּנִימִי לִפְנִימִית רָצוֹן הָעֶלְיוֹן, שֶׁמִּמַּעֲשֶׂה זֶה נִמְשָׁךְ אוֹר וְחִיּוּת רָצוֹן הָעֶלְיוֹן לְהִתְלַבֵּשׁ בָּעוֹלָמוֹת. וְלָכֵן נִקְרָאִים אֵבְרֵי דְּמַלְכָּא דֶּרֶךְ מָשָׁל, כְּמוֹ שֶׁאֵבְרֵי גּוּף הָאָדָם הֵם לְבוּשׁ לְנַפְשׁוֹ, וּבְטֵלִים לְגַמְרֵי אֵלֶיהָ מִכֹּל וָכֹל. כִּי מִיָּד שֶׁעוֹלֶה בִּרְצוֹנוֹ שֶׁל אָדָם לִפְשֹׁט יָדוֹ אוֹ רַגְלוֹ, הֵן נִשְׁמָעוֹת לִרְצוֹנוֹ תֵּכֶף וּמִיָּד בְּלִי שׁוּם צִוּוּי וַאֲמִירָה לָהֶן וּבְלִי שׁוּם שְׁהִיָּה כְּלָל, אֶלָּא כְּרֶגַע מַמָּשׁ, כְּשֶׁעָלָה בִּרְצוֹנוֹ. כָּךְ דֶּרֶךְ מָשָׁל הַחִיּוּת שֶׁל מַעֲשֵׂה הַמִּצְוֹת וְקִיּוּמָן הוּא בָּטֵל לְגַמְרֵי לְגַבֵּי רָצוֹן הָעֶלְיוֹן הַמְּלֻבָּשׁ בּוֹ, וְנַעֲשֶׂה לוֹ מַמָּשׁ כְּגוּף לַנְּשָׁמָה.{{ש}}
וְכֵן הַלְּבוּשׁ הַחִיצוֹן שֶׁל נֶפֶשׁ הָאֱלֹהִית שֶׁבָּאָדָם הַמְּקַיֵּם וְעוֹשֶׂה הַמִּצְוָה, שֶׁהוּא כֹּחַ וּבְחִינַת הַמַּעֲשֶׂה שֶׁלָּהּ, הוּא מִתְלַבֵּשׁ בַּחִיּוּת שֶׁל מַעֲשֵׂה הַמִּצְוָה, וְנַעֲשֶׂה גַּם כֵּן כְּגוּף לַנְּשָׁמָה לָרָצוֹן הָעֶלְיוֹן, וּבָטֵל אֵלָיו לְגַמְרֵי. וְעַל כֵּן גַּם אֵבְרֵי גּוּף הָאָדָם הַמְּקַיְּמִים הַמִּצְוָה, שֶׁכֹּחַ וּבְחִינַת הַמַּעֲשֶׂה שֶׁל נֶפֶשׁ הָאֱלֹהִית מְלֻבָּשׁ בָּהֶם בִּשְׁעַת מַעֲשֵׂה וְקִיּוּם הַמִּצְוָה, הֵם נַעֲשֹוּ מֶרְכָּבָה מַמָּשׁ לָרָצוֹן הָעֶלְיוֹן, כְּגוֹן הַיָּד הַמְּחַלֶּקֶת צְדָקָה לָעֲנִיִּים אוֹ עוֹשָׂה מִצְוָה אַחֶרֶת, וְרַגְלַיִם הַמְּהַלְּכוֹת לִדְבַר מִצְוָה, וְכֵן הַפֶּה וְלָשׁוֹן שֶׁמְּדַבְּרִים דִּבְרֵי תּוֹרָה, וְהַמֹּחַ שֶׁמְּהַרְהֵר בְּדִבְרֵי תּוֹרָה וְיִרְאַת שָׁמַיִם וּבִגְדֻלַּת ה' בָּרוּךְ הוּא. וְזֶהוּ שֶׁאָמְרוּ רַבּוֹתֵינוּ זִכְרוֹנָם לִבְרָכָה{{שוליים|3}}: הָאָבוֹת הֵן הֵן הַמֶּרְכָּבָה, שֶׁכָּל אֵבְרֵיהֶם כֻּלָּם הָיוּ קְדוֹשִׁים וּמֻבְדָּלִים מֵעִנְיְנֵי עוֹלָם הַזֶּה, וְלֹא נַעֲשֹוּ מֶרְכָּבָה רַק לָרָצוֹן הָעֶלְיוֹן לְבַדּוֹ כָּל יְמֵיהֶם.{{ש}}
אַךְ הַמַּחֲשָׁבָה וְהַהִרְהוּר בְּדִבְרֵי תּוֹרָה שֶׁבַּמֹּחַ וְכֹחַ הַדִּבּוּר בְּדִבְרֵי תּוֹרָה שֶׁבַּפֶּה, שֶׁהֵם לְבוּשֶׁיהָ הַפְּנִימִיִּים שֶׁל נֶפֶשׁ הָאֱלֹהִית, וְכָל שֶׁכֵּן נֶפֶשׁ הָאֱלֹהִית עַצְמָהּ הַמְּלֻבֶּשֶׁת בָּהֶם, כֻּלָּם מְיֻחָדִים מַמָּשׁ בְּיִחוּד גָּמוּר בָּרָצוֹן הָעֶלְיוֹן, וְלֹא מֶרְכָּבָה לְבַד. כִּי רָצוֹן הָעֶלְיוֹן הוּא הוּא הַדְּבַר הֲלָכָה עַצְמָהּ שֶׁמְּהַרְהֵר וּמְדַבֵּר בָּהּ, שֶׁכָּל הַהֲלָכוֹת הֵן פְּרָטֵי הַמְשָׁכוֹת פְּנִימִיּוּת רָצוֹן הָעֶלְיוֹן עַצְמוֹ, שֶׁכָּךְ עָלָה בִּרְצוֹנוֹ יִתְבָּרַךְ שֶׁדָּבָר זֶה מֻתָּר אוֹ כָּשֵׁר אוֹ פָּטוּר אוֹ זַכַּאי, אוֹ לְהֵפֶךְ. וְכֵן כָּל צֵרוּפֵי אוֹתִיּוֹת תְּנָ"ךְ הֵן הַמְשָׁכַת רְצוֹנוֹ וְחָכְמָתוֹ, הַמְּיֻחָדוֹת בְּאֵין סוֹף בָּרוּךְ הוּא בְּתַכְלִית הַיִּחוּד, שֶׁהוּא הַיּוֹדֵעַ וְהוּא הַמַּדָּע כו'. וְזֶהוּ שֶׁאָמְרוּ{{שוליים|4}} דְּאוֹרַיְתָא וְקֻדְשָׁא בְּרִיךְ הוּא כֹּלָּא חַד, וְלֹא אֶבְרִין דְּמַלְכָּא לְחוֹד כְּפִקּוּדִין.{{ש}}
וּמֵאַחַר שֶׁרָצוֹן הָעֶלְיוֹן, הַמְּיֻחָד בְּאֵין סוֹף בָּרוּךְ הוּא בְּתַכְלִית הַיִּחוּד, הוּא בְּגִלּוּי לְגַמְרֵי, וְלֹא בְּהֶסְתֵּר פָּנִים כְּלָל וּכְלָל בַּנֶּפֶשׁ הָאֱלֹהִית וּלְבוּשֶׁיהָ הַפְּנִימִיִּים, שֶׁהֵם מַחֲשַׁבְתָּהּ וְדִבּוּרָהּ, בְּאוֹתָהּ שָׁעָה שֶׁהָאָדָם עוֹסֵק בְּדִבְרֵי תּוֹרָה, הֲרֵי גַּם הַנֶּפֶשׁ וּלְבוּשֶׁיהָ אֵלּוּ מְיֻחָדִים מַמָּשׁ בְּאֵין סוֹף בָּרוּךְ הוּא בְּאוֹתָהּ שָׁעָה בְּתַכְלִית הַיִּחוּד, כְּיִחוּד דִּבּוּרוֹ וּמַחֲשַׁבְתּוֹ שֶׁל הַקָּדוֹשׁ בָּרוּךְ הוּא בְּמַהוּתוֹ וְעַצְמוּתוֹ כַּנִּזְכָּר לְעֵיל, כִּי אֵין שׁוּם דָּבָר נִפְרָד כִּי אִם בְּהֶסְתֵּר פָּנִים, כַּנִּזְכָּר לְעֵיל. וְלֹא עוֹד, אֶלָּא שֶׁיִּחוּדָם הוּא בְּיֶתֶר שְׂאֵת וְיֶתֶר עָז מִיִּחוּד אוֹר אֵין סוֹף בָּרוּךְ הוּא בָּעוֹלָמוֹת הָעֶלְיוֹנִים, מֵאַחַר שֶׁרָצוֹן הָעֶלְיוֹן הוּא בְּגִלּוּי מַמָּשׁ בַּנֶּפֶשׁ וּלְבוּשֶׁיהָ הָעוֹסְקִים בַּתּוֹרָה. שֶׁהֲרֵי הוּא הוּא הַתּוֹרָה עַצְמָהּ, וְכָל הָעוֹלָמוֹת הָעֶלְיוֹנִים מְקַבְּלִים חִיּוּתָם מֵאוֹר וְחִיּוּת הַנִּמְשָׁךְ מֵהַתּוֹרָה, שֶׁהִיא חָכְמָתוֹ וּרְצוֹנוֹ יִתְבָּרַךְ, כְּדִכְתִיב{{שוליים|5}}: "כֻּלָּם בְּחָכְמָה עָשִׂיתָ". וְאִם כֵּן הַחָכְמָה, שֶׁהִיא הַתּוֹרָה, לְמַעְלָה מִכֻּלָּם. וְהִיא הִיא רְצוֹנוֹ יִתְבָּרַךְ הַנִּקְרָא סוֹבֵב כָּל עָלְמִין, שֶׁהִיא בְּחִינַת מַה שֶּׁאֵינוֹ יָכוֹל לְהִתְלַבֵּשׁ בְּתוֹךְ עָלְמִין, רַק מְחַיֶּה וּמֵאִיר לְמַעְלָה בִּבְחִינַת מַקִּיף. וְהִיא הִיא הַמִּתְלַבֶּשֶׁת בַּנֶּפֶשׁ וּלְבוּשֶׁיהָ בִּבְחִינַת גִּלּוּי מַמָּשׁ, כְּשֶׁעוֹסְקִים בְּדִבְרֵי תּוֹרָה; וְאַף עַל גַּב דְּאִיהוּ לָא חָזֵי כו'{{שוליים|6}} [וּמִשּׁוּם הָכִי יָכוֹל לִסְבֹּל, מִשּׁוּם דְּלָא חָזֵי, מַה שֶּׁאֵין כֵּן בָּעֶלְיוֹנִים].{{ש}}
וּבָזֶה יוּבָן לָמָּה גָדְלָה מְאֹד מַעֲלַת הָעֵסֶק בַּתּוֹרָה יוֹתֵר מִכָּל הַמִּצְוֹת, וַאֲפִלּוּ מִתְּפִלָּה, שֶׁהִיא יִחוּד עוֹלָמוֹת עֶלְיוֹנִים [וְהָא דְּמִי שֶׁאֵין תּוֹרָתוֹ אֻמַּנְתּוֹ צָרִיךְ לְהַפְסִיק, הַיְנוּ מֵאַחַר דְּמַפְסִיק בְּלָאו הָכִי].{{ש}}
וּמִזֶּה יוּכַל הַמַּשְׂכִּיל לְהַמְשִׁיךְ עָלָיו יִרְאָה גְּדוֹלָה בְּעָסְקוֹ בַּתּוֹרָה, כְּשֶׁיִּתְבּוֹנֵן אֵיךְ שֶׁנַּפְשׁוֹ, וּלְבוּשֶׁיהָ שֶׁבְּמֹחוֹ וּבְפִיו, הֵם מְיֻחָדִים מַמָּשׁ בְּתַכְלִית הַיִּחוּד בָּרָצוֹן הָעֶלְיוֹן וְאוֹר אֵין סוֹף בָּרוּךְ הוּא מַמָּשׁ הַמִּתְגַּלֶּה בָּהֶם, מַה שֶּׁכָּל הָעוֹלָמוֹת, עֶלְיוֹנִים וְתַחְתּוֹנִים, כְּלֹא חֲשִׁיבֵי קַמֵּהּ וּכְאַיִן וָאֶפֶס מַמָּשׁ, עַד שֶׁאֵינוֹ מִתְלַבֵּשׁ בְּתוֹכָם מַמָּשׁ אֶלָּא סוֹבֵב כָּל עָלְמִין בִּבְחִינַת מַקִּיף, לְהַחֲיוֹתָם עִקַּר חִיּוּתָם; רַק אֵיזוֹ הֶאָרָה מִתְלַבֶּשֶׁת בְּתוֹכָם מַה שֶּׁיְּכוֹלִים לִסְבֹּל, שֶׁלֹּא יִתְבַּטְּלוּ בִּמְצִיאוּת לְגַמְרֵי.{{ש}}
וְזֶהוּ שֶׁכָּתוּב{{שוליים|7}}: "וַיְצַוֵּנוּ ה'... אֶת כָּל הַחֻקִּים הָאֵלֶּה לְיִרְאָה אֶת ה'" וגו' [וְעַל יִרְאָה גְּדוֹלָה זוֹ אָמְרוּ{{שוליים|8}}: "אִם אֵין חָכְמָה אֵין יִרְאָה", וְהַתּוֹרָה נִקְרֵאת אֶצְלָהּ תַּרְעָא לְדַרְתָּא, כְּמוֹ שֶׁנִּתְבָּאֵר בְּמָקוֹם אַחֵר]. אֶלָּא דְּלָאו כָּל מוֹחָא סָבִיל דָּא, יִרְאָה כָּזוֹ. אַךְ גַּם מַאן דְּלָא סָבִיל מֹחוֹ כְּלָל יִרְאָה זוֹ, לֹא מִנַּהּ וְלֹא מִקְצָתָהּ, מִפְּנֵי פְּחִיתוּת עֶרֶךְ נַפְשׁוֹ בְּשָׁרְשָׁהּ וּמְקוֹרָהּ בְּמַדְרֵגוֹת תַּחְתּוֹנוֹת דְּעֶשֶׂר סְפִירוֹת דַּעֲשִׂיָּה, אֵין יִרְאָה זוֹ מְעַכֶּבֶת בּוֹ לְמַעֲשֶׂה, כְּמוֹ שֶׁיִּתְבָּאֵר לְקַמָּן.{{ש}}
סוףקובץ
#####תניא מנוקד/חלק א/פרק כד
==פרק כד== 
וְזֶה לְעֻמַּת זֶה הֵן שְׁסָ"ה מִצְוֹת לֹא תַעֲשֶׂה דְּאוֹרַיְתָא וְכָל אִסּוּרֵי דְּרַבָּנָן, מֵאַחַר שֶׁהֵן נֶגֶד רְצוֹנוֹ וְחָכְמָתוֹ יִתְבָּרַךְ וְהֶפְכָּם מַמָּשׁ, הֵם נִפְרָדִים מִיִּחוּדוֹ וְאַחְדּוּתוֹ יִתְבָּרַךְ בְּתַכְלִית הַפֵּרוּד מַמָּשׁ, כְּמוֹ הַסִּטְרָא אַחֲרָא וְהַקְּלִפָּה הַנִּקְרָאִים עֲבוֹדָה זָרָה וֵאלֹהִים אֲחֵרִים, מֵחֲמַת הֶסְתֵּר פָּנִים שֶׁל רָצוֹן הָעֶלְיוֹן, כַּנִּזְכָּר לְעֵיל.{{ש}}
וְכֵן שְׁלֹשָׁה לְבוּשֵׁי הַנֶּפֶשׁ שֶׁמִּקְּלִפַּת נֹגַהּ שֶׁבְּיִשְׂרָאֵל, שֶׁהֵם מַחֲשָׁבָה דִּבּוּר וּמַעֲשֶׂה הַמְּלֻבָּשִׁים בִּשְׁסָ"ה לֹא תַעֲשֶׂה דְּאוֹרַיְתָא וּדְרַבָּנָן. וְכֵן מַהוּת הַנֶּפֶשׁ עַצְמָהּ הַמְּלֻבֶּשֶׁת בִּלְבוּשֶׁיהָ, כֻּלָּם מְיֻחָדִים מַמָּשׁ בְּסִטְרָא אַחֲרָא וּקְלִפָּה זוֹ, הַנִּקְרֵאת עֲבוֹדָה זָרָה. וְלֹא עוֹד, אֶלָּא שֶׁבְּטֵלִים וּטְפֵלִים אֵלֶיהָ, וּגְרוּעִים וּפְחוּתִים מִמֶּנָּה מְאֹד. כִּי הִיא אֵינָהּ מְלֻבֶּשֶׁת בְּגוּף חָמְרִי, וְיוֹדַעַת אֶת רִבּוֹנָהּ, וְאֵינָהּ מוֹרֶדֶת בּוֹ לִפְעֹל פְּעֻלָּתָהּ בְּמִשְׁלַחַת מַלְאֲכֵי רָעִים שֶׁלָּהּ שֶׁלֹּא בִּשְׁלִיחוּתוֹ שֶׁל מָקוֹם בָּרוּךְ הוּא חַס וְשָׁלוֹם, וּכְמַאֲמַר בִּלְעָם{{שוליים|1}}: "לֹא אוּכַל לַעֲבֹר אֶת פִּי ה'" וגו'. וְאַף שֶׁנִּקְרָא עֲבוֹדָה זָרָה, הָא קָרוּ לֵהּ אֱלָהָא דֵּאלָהַיָּא, וְאֵינָם יְכוֹלִים לַעֲבֹר כְּלָל עַל רְצוֹנוֹ יִתְבָּרַךְ, כִּי יוֹדְעִים וּמַשִּׂיגִים שֶׁהוּא חִיּוּתָם וְקִיּוּמָם, שֶׁיּוֹנְקִים מִבְּחִינַת אֲחוֹרַיִם דַּאֲחוֹרַיִם שֶׁל רָצוֹן הָעֶלְיוֹן בָּרוּךְ הוּא הַמַּקִּיף עֲלֵיהֶם. אֶלָּא שֶׁיְּנִיקָתָם וְחִיּוּתָם שֶׁבְּתוֹכָם הִיא בִּבְחִינַת גָּלוּת בְּתוֹכָם, לְהַחְשִׁיב עַצְמָן אֱלֹהוּת, וַהֲרֵי זוֹ כְּפִירָה בְּאַחְדּוּתוֹ. אֲבָל מִכָּל מָקוֹם אֵינָן כּוֹפְרִים וְכִחֲשׁוּ בַּה' לְגַמְרֵי וְלוֹמַר לֹא הוּא, אֶלָּא דְּקָרוּ לֵהּ אֱלָהָא דֵּאלָהַיָּא, דְּהַיְנוּ חִיּוּתָם וְקִיּוּמָם הַנִּמְשָׁךְ וְיוֹרֵד עֲלֵיהֶם מֵרְצוֹנוֹ יִתְבָּרַךְ. וְלָכֵן אֵינָן עוֹבְרִין רְצוֹנוֹ יִתְבָּרַךְ לְעוֹלָם. וְאִם כֵּן, הָאָדָם הָעוֹבֵר עַל רְצוֹנוֹ יִתְבָּרַךְ הוּא גָּרוּעַ וּפָחוּת הַרְבֵּה מְאֹד מֵהַסִּטְרָא אַחֲרָא וּקְלִפָּה הַנִּקְרֵאת עֲבוֹדָה זָרָה וֵאלֹהִים אֲחֵרִים. וְהוּא בְּתַכְלִית הַפֵּרוּד מִיִּחוּדוֹ וְאַחְדּוּתוֹ שֶׁל הַקָּדוֹשׁ בָּרוּךְ הוּא יוֹתֵר מִמֶּנָּה, וּכְאִלּוּ כּוֹפֵר בְּאַחְדּוּתוֹ יוֹתֵר מִמֶּנָּה חַס וְשָׁלוֹם. וּכְמוֹ שֶׁכָּתוּב בְּעֵץ חַיִּים שַׁעַר מ"ב סוֹף פרק ד', שֶׁהָרַע שֶׁבָּעוֹלָם הַזֶּה הַחָמְרִי הוּא שִׁמְרֵי הַקְּלִפּוֹת הַגַּסּוֹת כו' וְהוּא תַּכְלִית הַבֵּרוּר וכו', וְלָכֵן כָּל מַעֲשֵׂה עוֹלָם הַזֶּה קָשִׁים וְרָעִים וְהָרְשָׁעִים גּוֹבְרִים בּוֹ וכו'.{{ש}}
וְלָכֵן אָמְרוּ רַזַ"ל{{שוליים|2}} עַל פָּסוּק{{שוליים|3}} "כִּי תִשְׂטֶה אִשְׁתּוֹ", "אֵין אָדָם עוֹבֵר עֲבֵרָה" וכו', דַאֲפִלּוּ אִשָּׁה הַמְּנָאֶפֶת, שֶׁדַּעְתָּהּ קַלָּה, הָיְתָה מוֹשֶׁלֶת בְּרוּחַ תַּאֲוָתָהּ, לוּלֵי רוּחַ שְׁטוּת שֶׁבָּהּ הַמְּכַסֶּה וּמַסְתִּיר וּמַעְלִים אֶת הָאַהֲבָה מְסֻתֶּרֶת שֶׁבְּנַפְשָׁהּ הָאֱלֹהִית, לְדָבְקָה בֶּאֱמוּנַת ה' וְיִחוּדוֹ וְאַחְדּוּתוֹ, וְלֹא לִפָּרֵד חַס וְשָׁלוֹם מֵאַחְדּוּתוֹ אֲפִלּוּ נוֹטְלִים אֶת נַפְשָׁהּ מִמֶּנָּה לַעֲבֹד עֲבוֹדָה זָרָה חַס וְשָׁלוֹם, וַאֲפִלּוּ בְּהִשְׁתַּחֲוָאָה לְבַדָּהּ, בְּלִי שׁוּם אֱמוּנָה בַּלֵּב כְּלָל. וְכָל שֶׁכֵּן לִכְבֹּשׁ הַיֵּצֶר וְתַאֲוַת הַנִּאוּף, שֶׁהֵם יִסּוּרִים קַלִּים מִמִּיתָה, ה' יִשְׁמְרֵנוּ. וְהַהֶפְרֵשׁ שֶׁאֶצְלָהּ בֵּין אִסּוּר נִאוּף לְאִסּוּר הִשְׁתַּחֲוָאָה לַעֲבוֹדָה זָרָה הוּא גַּם כֵּן רוּחַ שְׁטוּת דִּקְלִפָּה, הַמַּלְבֶּשֶׁת לַנֶּפֶשׁ הָאֱלֹהִית עַד בְּחִינַת חָכְמָה שֶׁבָּהּ וְלֹא עַד בִּכְלָל, מִפְּנֵי אוֹר ה' הַמְּלֻבָּשׁ בְּחָכְמָה כַּנִּזְכָּר לְעֵיל.{{ש}}
אֲבָל בֶּאֱמֶת לַאֲמִתּוֹ, אֲפִלּוּ עֲבֵרָה קַלָּה, הֲרֵי הָעוֹבְרָהּ עוֹבֵר עַל רָצוֹן הָעֶלְיוֹן בָּרוּךְ הוּא, וְהוּא בְּתַכְלִית הַפֵּרוּד מִיִּחוּדוֹ וְאַחְדּוּתוֹ יִתְבָּרַךְ, יוֹתֵר מִסִּטְרָא אַחֲרָא וּקְלִפָּה הַנִּקְרָאִים אֱלֹהִים אֲחֵרִים וַעֲבוֹדָה זָרָה מַמָּשׁ, וְיוֹתֵר מִכָּל הַדְּבָרִים הַנִּשְׁפָּעִים מִמֶּנָּה בָּעוֹלָם הַזֶּה, שֶׁהֵם בְּהֵמוֹת טְמֵאוֹת וְחַיּוֹת וְעוֹפוֹת טְמֵאִים וּשְׁקָצִים וּרְמָשִׂים, וְכַמַּאֲמָר{{שוליים|4}} "יַתּוּשׁ קְדָמְךָ". פֵּרוּשׁ, דְּאַף יַתּוּשׁ שֶׁמַּכְנִיס וְאֵינוֹ מוֹצִיא, שֶׁהִיא קְלִפָּה הַיּוֹתֵר תַּחְתּוֹנָה וּרְחוֹקָה מִבְּחִינַת הַקְּדֻשָּׁה הַמַּשְׁפַּעַת בְּתַכְלִית הָרִחוּק, קוֹדֶמֶת לָאִישׁ הַחוֹטֵא בְּהִשְׁתַּלְשְׁלוּת וִירִידַת הַחִיּוּת מֵרָצוֹן הָעֶלְיוֹן בָּרוּךְ הוּא. וְכָל שֶׁכֵּן שְׁאָר בַּעֲלֵי חַיִּים הַטְּמֵאִים, וַאֲפִלּוּ חַיּוֹת רָעוֹת, שֶׁכֻּלָּם אֵינָם מְשַׁנִּים תַּפְקִידָם, וּפְקֻדָּתוֹ יִתְבָּרַךְ שָׁמְרָה רוּחָם, וְאַף עַל גַּב דְּאִיהוּ לָא חָזֵי וכו'{{שוליים|5}}. וּכְמוֹ שֶׁכָּתוּב{{שוליים|6}}: "וּמוֹרַאֲכֶם וְחִתְּכֶם יִהְיֶה עַל כָּל חַיַּת הָאָרֶץ", וּכְפֵרוּשׁ רַזַ"ל{{שוליים|7}}, שֶׁאֵין חַיָּה רָעָה מוֹשֶׁלֶת בְּאָדָם אֶלָּא אִם כֵּן נִדְמֶה לָהּ כִּבְהֵמָה. וְהַצַּדִּיקִים שֶׁאֵין צֶלֶם אֱלֹהִים מִסְתַּלֵּק מֵעַל פְּנֵיהֶם, כָּל חַיּוֹת רָעוֹת אִתְכַּפְיָן קַמַּיְהוּ, כְּמוֹ שֶׁכָּתוּב בַּזֹּהַר{{שוליים|8}} גַּבֵּי דָּנִיֵּאל בְּגֹב אֲרָיוֹת.{{ש}}
וְאִם כֵּן, הַחוֹטֵא וְעוֹבֵר רְצוֹנוֹ יִתְבָּרַךְ, אֲפִלּוּ בַּעֲבֵרָה קַלָּה, בִּשְׁעַת מַעֲשֶׂה הוּא בְּתַכְלִית הָרִחוּק מִקְּדֻשָּׁה הָעֶלְיוֹנָה, שֶׁהִיא יִחוּדוֹ וְאַחְדּוּתוֹ יִתְבָּרַךְ, יוֹתֵר מִכָּל בַּעֲלֵי חַיִּים הַטְּמֵאִים וּשְׁקָצִים וּרְמָשִׂים, הַמֻּשְׁפָּעִים מִסִּטְרָא אַחֲרָא וּקְלִפַּת עֲבוֹדָה זָרָה. וּמַה שֶׁפִּקּוּחַ נֶפֶשׁ דּוֹחֶה שְׁאָר עֲבֵרוֹת, וְגַם יַעֲבֹר וְאַל יֵהָרֵג, הַיְנוּ כְּפֵרוּשׁ חֲזַ"ל{{שוליים|9}}: "אָמְרָה תּוֹרָה, חַלֵּל עָלָיו שַׁבָּת אַחַת כְּדֵי שֶׁיִּשְׁמֹר שַׁבָּתוֹת הַרְבֵּה", וְלֹא מִשּׁוּם קַלּוּת הָעֲבֵרוֹת וְחֻמְרָן. [תֵּדַע, שֶׁהֲרֵי שַׁבָּת חֲמוּרָה וּשְׁקוּלָה כַּעֲבוֹדָה זָרָה לְעִנְיַן שְׁחִיטַת מוּמָר לְדָבָר אֶחָד, בְּיוֹרֶה דֵּעָה סִימָן ב', מַה שֶּׁאֵין כֵּן בְּמוּמָר לְגִלּוּי עֲרָיוֹת; וַאֲפִלּוּ הָכִי פִּקּוּחַ נֶפֶשׁ דּוֹחֶה שַׁבָּת וְלֹא גִּלּוּי עֲרָיוֹת. אֶלָּא דִּגְזֵרַת הַכָּתוּב הוּא].{{ש}}
אֶלָּא שֶׁלְּאַחַר מַעֲשֵׂה הַחֵטְא, אִם הִיא מֵעֲבֵרוֹת שֶׁאֵין בָּהֶן כָּרֵת וּמִיתָה בִּידֵי שָׁמַיִם, שֶׁאֵין נַפְשׁוֹ הָאֱלֹהִית מֵתָה לְגַמְרֵי וְנִכְרֶתֶת מִשָּׁרְשָׁהּ בֵּאלֹהִים חַיִּים, רַק שֶׁנִּפְגָּם קְצָת דְּבֵקוּתָהּ וַאֲחִיזָתָהּ בְּשָׁרְשָׁהּ בְּחֵטְא זֶה [{{קטן|הגהה:}} וּלְפִי עֶרֶךְ וְחִלּוּקֵי בְּחִינַת הַפְּגָם בַּנֶּפֶשׁ וּבְשָׁרְשָׁהּ בָּעֶלְיוֹנִים, כָּךְ הֵם חִלּוּקֵי בְּחִינַת הַמֵּרוּק וְהָעֹנֶשׁ, בַּגֵּיהִנֹּם אוֹ בָּעוֹלָם הַזֶּה, לְכָל עָוֹן וְחֵטְא עֹנֶשׁ מְיֻחָד לְמָרֵק וּלְהַעֲבִיר הַלִּכְלוּךְ וְהַפְּגָם. וְכֵן בְּחַיְּבֵי מִיתָה וְכָרֵת אֵין פּוֹגְמִין כֻּלָּם בְּשָׁוֶה]. הֲרֵי גַּם נַפְשׁוֹ הַחִיּוּנִית הַבַּהֲמִית הַמְּלֻבֶּשֶׁת בְּגוּפוֹ, וְכֵן גּוּפוֹ, חוֹזְרִים וְעוֹלִים מִסִּטְרָא אַחֲרָא לִקְדֻשַּׁת נֶפֶשׁ הָאֱלֹהִית הַמְּלֻבֶּשֶׁת בָּהֶם, הַמַּאֲמִינָה בַּה' אֶחָד. וְגַם בִּשְׁעַת הַחֵטְא הָיְתָה בְּאָמְנָה אִתּוֹ יִתְבָּרַךְ, רַק שֶׁהָיְתָה בִּבְחִינַת גָּלוּת מַמָּשׁ תּוֹךְ נֶפֶשׁ הַבַּהֲמִית מִסִּטְרָא אַחֲרָא, הַמַּחֲטִיאָה אֶת הַגּוּף וּמוֹרִידַתּוּ עִמָּהּ בְּעִמְקֵי שְׁאוֹל לְמַטָּה מַטָּה תַּחַת טֻמְאַת הַסִּטְרָא אַחֲרָא וּקְלִפַּת עֲבוֹדָה זָרָה, ה' יִשְׁמְרֵנוּ. וְאֵין לְךָ גָּלוּת גָּדוֹל מִזֶּה, מֵאִגָּרָא רָמָה כו', וּכְמוֹ שֶׁנִּתְבָּאֵר לְעֵיל דְּשֹׁרֶשׁ וּמְקוֹר נַפְשׁוֹת כָּל בֵּית יִשְׂרָאֵל הוּא מֵחָכְמָה עִלָּאָה, וְהוּא יִתְבָּרַךְ וְחָכְמָתוֹ אֶחָד וכו'. וְהוּא כִּמְשַׁל הָאוֹחֵז בְּרֹאשׁוֹ שֶׁל מֶלֶךְ וּמוֹרִידוֹ לְמַטָּה וְטוֹמֵן פָּנָיו בְּתוֹךְ בֵּית הַכִּסֵּא מָלֵא צוֹאָה, שֶׁאֵין לְךָ עֶלְבּוֹן גָּדוֹל מִזֶּה, אֲפִלּוּ עוֹשֶׂה כֵּן לְפִי שָׁעָה. שֶׁהַקְּלִפּוֹת וְסִטְרָא אַחֲרָא נִקְרָאוֹת קִיא צוֹאָה כַּנּוֹדָע.{{ש}}
סוףקובץ
#####תניא מנוקד/חלק א/פרק כה
==פרק כה== 
וְזֶהוּ שֶׁכָּתוּב{{שוליים|1}} "כִּי קָרוֹב אֵלֶיךָ הַדָּבָר מְאֹד" וגו', שֶׁבְּכָל עֵת וּבְכָל שָׁעָה בְּיָדוֹ שֶׁל אָדָם וּברְשׁוּתוֹ הוּא לְהַעֲבִיר רוּחַ שְׁטוּת וְהַשִּׁכְחָה מִקִּרְבּוֹ, וְלִזְכֹּר וּלְעוֹרֵר אַהֲבָתוֹ לַה' אֶחָד הַמְּסֻתֶּרֶת בְּוַדַּאי בִּלְבָבוֹ בְּלִי שׁוּם סָפֵק. וְזֶהוּ שֶׁנֶּאֱמַר "וּבִלְבָבְךָ". וְנִכְלָל בָּהּ גַּם דְּחִילוּ, דְּהַיְנוּ שֶׁלֹּא לִפָּרֵד בְּשׁוּם אֹפֶן מִיִּחוּדוֹ וְאַחְדּוּתוֹ יִתְבָּרַךְ, אֲפִלּוּ בִּמְסִירוּת נֶפֶשׁ מַמָּשׁ, בְּלִי שׁוּם טַעַם וְשֵׂכֶל מֻשָּׂג, אֶלָּא בְּטֶבַע אֱלֹהִי. וְכָל שֶׁכֵּן בִּשְׁבִירַת הַתַּאֲווֹת הַקַּלָּה מִיִּסּוּרֵי מִיתָה, שֶׁקָּרוֹב אֵלָיו הַדָּבָר יוֹתֵר לִכְבֹּשׁ הַיֵּצֶר. הֵן בִּבְחִינַת "סוּר מֵרָע", אֲפִלּוּ מֵעֲבֵרָה קַלָּה שֶׁל דִּבְרֵי סוֹפְרִים, שֶׁלֹּא לַעֲבֹר עַל רְצוֹנוֹ יִתְבָּרַךְ, מֵאַחַר שֶׁנִּפְרָד בָּהּ מִיִּחוּדוֹ וְאַחְדּוּתוֹ כְּמוֹ בַּעֲבוֹדָה זָרָה מַמָּשׁ בִּשְׁעַת מַעֲשֶׂה. וַהֲרֵי גַּם בַּעֲבוֹדָה זָרָה יָכוֹל לַעֲשֹוֹת תְּשׁוּבָה אַחַר כָּךְ.{{ש}}
וְאַף שֶׁהָאוֹמֵר 'אֶחֱטָא וְאָשׁוּב' אֵין מַסְפִּיקִין כו'{{שוליים|2}}, הַיְנוּ שֶׁאֵין מַחֲזִיקִים יָדוֹ לִהְיוֹת לוֹ שְׁעַת הַכֹּשֶׁר לַעֲשֹוֹת תְּשׁוּבָה; אֲבָל אִם דָּחַק הַשָּׁעָה וְעָשָׂה תְּשׁוּבָה, אֵין לְךָ דָּבָר שֶׁעוֹמֵד בִּפְנֵי הַתְּשׁוּבָה. וְאַף עַל פִּי כֵן כָּל אִישׁ יִשְׂרָאֵל מוּכָן וּמְזֻמָּן לִמְסֹר נַפְשׁוֹ עַל קְדֻשַּׁת הַשֵּׁם שֶׁלֹּא לְהִשְׁתַּחֲווֹת לַעֲבוֹדָה זָרָה אֲפִלּוּ לְפִי שָׁעָה, וְלַעֲשֹוֹת תְּשׁוּבָה אַחַר כָּךְ. וְהַיְנוּ מִפְּנֵי אוֹר ה' הַמְּלֻבָּשׁ בְּנַפְשָׁם כַּנִּזְכָּר לְעֵיל, שֶׁאֵינוֹ בִּבְחִינַת זְמָן וְשָׁעָה כְּלָל, אֶלָּא לְמַעְלָה מֵהַזְּמָן, וְשַׁלִּיט וּמוֹשֵׁל עָלָיו כַּנּוֹדָע.{{ש}}
וְהֵן בִּבְחִינַת "וַעֲשֵׂה טוֹב", לְהִתְגַּבֵּר כַּאֲרִי בִּגְבוּרָה וְאֹמֶץ הַלֵּב נֶגֶד הַיֵּצֶר, הַמַּכְבִּיד אֶת גּוּפוֹ וּמַפִּיל עָלָיו עַצְלָה, מִבְּחִינַת יְסוֹד הֶעָפָר שֶׁבַּנֶּפֶשׁ הַבַּהֲמִית, מִלְּהַטְרִיחַ גּוּפוֹ בִּזְרִיזוּת בְּכָל מִינֵי טֹרַח וַעֲבוֹדַת מַשָּׂא בַּעֲבוֹדַת ה' שֶׁיֵּשׁ בָּהּ טֹרַח וְעָמָל, כְּגוֹן לַעֲמֹל בַּתּוֹרָה בְּעִיּוּן וּבַפֶּה, לָא פָּסֵק פֻּמֵּהּ מִגִּירְסָא, וּכְמַאֲמַר רַזַ"ל{{שוליים|3}}: "לְעוֹלָם יָשִׂים אָדָם אֶת עַצְמוֹ כְּשׁוֹר לְעֹל וְכַחֲמוֹר לְמַשּׂאוֹי". וְכֵן לִתְפִלָּה בְּכַוָּנָה בְּכָל כֹּחוֹ מַמָּשׁ. וְכֵן בַּעֲבוֹדַת ה' שֶׁהִיא בְּדָבָר שֶׁבְּמָמוֹן, כְּמוֹ עֲבוֹדַת הַצְּדָקָה. וְכַיּוֹצֵא בָּאֵלּוּ מִמִּלְחֲמוֹת הַיֵּצֶר וְתַחְבֻּלּוֹתָיו, לְקָרֵר נֶפֶשׁ הָאָדָם שֶׁלֹּא לְהַפְקִיר מָמוֹנוֹ וּבְרִיאוּת גּוּפוֹ. שֶׁלַּעֲמֹד נֶגְדּוֹ וּלְכָבְשׁוֹ קָרוֹב מְאֹד אֶל הָאָדָם, כְּשֶׁיָּשִׂים אֶל לִבּוֹ שֶׁלְּנַצֵּחַ הַיֵּצֶר בְּכָל זֶה וְיוֹתֵר מִזֶּה וְלַעֲשֹוֹת הֶפְכּוֹ מַמָּשׁ קַל מְאֹד מִיִּסּוּרֵי מִיתָה, ה' יִשְׁמְרֵנוּ. וְיִסּוּרֵי מִיתָה, ה' יִשְׁמְרֵנוּ, הָיָה מְקַבֵּל בְּאַהֲבָה וּבְרָצוֹן שֶׁלֹּא לִפָּרֵד מִיִּחוּדוֹ וְאַחְדּוּתוֹ יִתְבָּרַךְ אֲפִלּוּ לְפִי שָׁעָה לְהִשְׁתַּחֲווֹת לַעֲבוֹדָה זָרָה חַס וְשָׁלוֹם. וְכָל שֶׁכֵּן שֶׁיֵּשׁ לוֹ לְקַבֵּל בְּאַהֲבָה וּבְרָצוֹן כְּדֵי לְדָבְקָה בּוֹ לְעוֹלָם וָעֶד. דְּהַיְנוּ כְּשֶׁיַּעֲשֶׂה רְצוֹנוֹ יִתְבָּרַךְ בַּעֲבוֹדָה זוֹ, יִתְגַּלֶּה בָּהּ פְּנִימִית רָצוֹן הָעֶלְיוֹן בִּבְחִינַת פָּנִים וְגִלּוּי רַב וְלֹא בְּהֶסְתֵּר כְּלָל. וּכְשֶׁאֵין שׁוּם הֶסְתֵּר פָּנִים בָּרָצוֹן הָעֶלְיוֹן, אֲזַי אֵין דָּבָר נִפְרָד כְּלָל וּכְלָל לִהְיוֹת יֵשׁ וְדָבָר בִּפְנֵי עַצְמוֹ; וְלָזֹאת תִּהְיֶינָה נַפְשׁוֹ הָאֱלֹהִית וְהַחִיּוּנִית וּלְבוּשֵׁיהֶן כֻּלָּן מְיֻחָדוֹת בְּתַכְלִית הַיִּחוּד בָּרָצוֹן הָעֶלְיוֹן וְאוֹר אֵין סוֹף בָּרוּךְ הוּא כַּנִּזְכָּר לְעֵיל.{{ש}}
וְיִחוּד זֶה לְמַעְלָה הוּא נִצְחִי לְעוֹלָם וָעֶד, כִּי הוּא יִתְבָּרַךְ וּרְצוֹנוֹ לְמַעְלָה מֵהַזְּמָן. וְכֵן גִּלּוּי רְצוֹנוֹ שֶׁבְּדִבּוּרוֹ, שֶׁהִיא הַתּוֹרָה, הוּא נִצְחִי, וּכְמוֹ שֶׁכָּתוּב{{שוליים|4}}: "וּדְבַר אֱלֹהֵינוּ יָקוּם לְעוֹלָם", וּדְבָרָיו חַיִּים וְקַיָּמִים וכו' וְלֹא יַחֲלִיף וְלֹא יָמִיר דָּתוֹ לְעוֹלָמִים וכו'.{{ש}}
אֶלָּא שֶׁלְּמַטָּה הוּא תַּחַת הַזְּמָן, וּבְאוֹתָה שָׁעָה לְבַדָּהּ שֶׁעוֹסֵק בָּהּ בַּתּוֹרָה אוֹ בַּמִּצְוָה; כִּי אַחַר כָּךְ אִם עוֹסֵק בְּדָבָר אַחַר, נִפְרָד מֵהַיִּחוּד הָעֶלְיוֹן לְמַטָּה. וְהַיְנוּ כְּשֶׁעוֹסֵק בִּדְבָרִים בְּטֵלִים לְגַמְרֵי, שֶׁאֵין בָּהֶם צֹרֶךְ כְּלָל לַעֲבוֹדַת ה'. וְאַף עַל פִּי כֵן, כְּשֶׁחוֹזֵר וְשָׁב לַעֲבוֹדַת ה' אַחַר כָּךְ, לַתּוֹרָה וְלִתְפִלָּה, וּמְבַקֵּשׁ מְחִילָה מֵה' עַל שֶׁאֶפְשָׁר הָיָה לוֹ לַעֲסֹק אָז בַּתּוֹרָה וְלֹא עָסַק, ה' יִסְלַח לוֹ, כְּמַאֲמַר רַזַ"ל{{שוליים|5}}: "עָבַר עַל מִצְוַת עֲשֵׂה וְשָׁב, לֹא זָז מִשָּׁם עַד שֶׁמּוֹחֲלִין לוֹ". וְלָזֶה תִּקְנוּ בִּרְכַּת "סְלַח לָנוּ" שָׁלֹש פְּעָמִים בְּכָל יוֹם, עַל עֲוֹן בִּטּוּל תּוֹרָה, שֶׁאֵין אָדָם נִצּוֹל מִמֶּנּוּ בְּכָל יוֹם. וּכְמוֹ הַתָּמִיד, שֶׁהָיָה מְכַפֵּר עַל מִצְוֹת עֲשֵׂה. וְאֵין זֶה אֶחֱטָא וְאָשׁוּב, אֶלָּא אִם כֵּן שֶׁבִּשְׁעַת הַחֵטְא מַמָּשׁ הוּא סוֹמֵךְ עַל הַתְּשׁוּבָה וּלְכָךְ חוֹטֵא, כְּמוֹ שֶׁנִּתְבָּאֵר בְּמָקוֹם אַחֵר.{{ש}}
וּבָזֶה יוּבָן לָמָּה צִוָּה מֹשֶׁה רַבֵּנוּ עָלָיו הַשָּׁלוֹם בְּמִשְׁנֵה תּוֹרָה לַדּוֹר שֶׁנִּכְנְסוּ לָאָרֶץ לִקְרֹא קְרִיאַת שְׁמַע פַּעֲמַיִם בְּכָל יוֹם, לְקַבֵּל עָלָיו מַלְכוּת שָׁמַיִם בִּמְסִירַת נֶפֶשׁ. וַהֲלֹא הִבְטִיחַ לָהֶם{{שוליים|6}}: "פַּחְדְּכֶם וּמוֹרַאֲכֶם יִתֵּן ה'" וגו'? אֶלָּא מִשּׁוּם שֶׁקִּיּוּם הַתּוֹרָה וּמִצְוֹתֶיהָ תָּלוּי בָּזֶה שֶׁיִּזְכֹּר תָּמִיד עִנְיַן מְסִירַת נַפְשׁוֹ לַה' עַל יִחוּדוֹ, שֶׁיִּהְיֶה קָבוּעַ בְּלִבּוֹ תָּמִיד מַמָּשׁ יוֹמָם וָלַיְלָה, לֹא יָמִישׁ מִזִּכְרוֹנוֹ, כִּי בָּזֶה יוּכַל לַעֲמֹד נֶגֶד יִצְרוֹ לְנַצְּחוֹ תָּמִיד בְּכָל עֵת וּבְכָל שָׁעָה, כַּנִּזְכָּר לְעֵיל.{{ש}}
סוףקובץ
#####תניא מנוקד/חלק א/פרק כו
==פרק כו== 
בְּרַם כְּגוֹן דָּא צָרִיךְ לְאוֹדוּעֵי כְּלָל גָּדוֹל. כִּי כְּמוֹ שֶׁנִּצָּחוֹן לְנַצֵּחַ דָּבָר גַּשְׁמִי, כְּגוֹן שְׁנֵי אֲנָשִׁים הַמִּתְאַבְּקִים זֶה עִם זֶה לְהַפִּיל זֶה אֶת זֶה, הִנֵּה אִם הָאֶחָד הוּא בְּעַצְלוּת וּכְבֵדוּת, יְנֻצַּח בְּקַל וְיִפֹּל, גַּם אִם הוּא גִּבּוֹר יוֹתֵר מֵחֲבֵרוֹ. כָּכָה מַמָּשׁ בְּנִצְחוֹן הַיֵּצֶר, אִי אֶפְשָׁר לְנַצְּחוֹ בְּעַצְלוּת וּכְבֵדוּת הַנִּמְשָׁכוֹת מֵעַצְבוּת וְטִמְטוּם הַלֵּב כָּאֶבֶן, כִּי אִם בִּזְרִיזוּת הַנִּמְשֶׁכֶת מִשִּׂמְחָה וּפְתִיחַת הַלֵּב וְטָהֳרָתוֹ מִכָּל נִדְנוּד דְּאָגָה וָעֶצֶב בָּעוֹלָם.{{ש}}
וּמַה שֶּׁכָּתוּב{{שוליים|1}}: "בְּכָל עֶצֶב יִהְיֶה מוֹתָר", פֵּרוּשׁ, שֶׁיִּהְיֶה אֵיזֶה יִתְרוֹן וּמַעֲלָה מִזֶּה. הִנֵּה אַדְּרַבָּה מִלָּשׁוֹן זֶה מַשְׁמָע שֶׁהָעֶצֶב מִצַּד עַצְמוֹ אֵין בּוֹ מַעֲלָה, רַק שֶׁיַּגִּיעַ וְיָבֹא מִמֶּנּוּ אֵיזֶה יִתְרוֹן, וְהַיְנוּ הַשִּׂמְחָה הָאֲמִתִּית בַּה' אֱלֹהָיו, הַבָּאָה אַחַר הָעֶצֶב הָאֲמִתִּי לְעִתִּים מְזֻמָּנִים עַל עֲוֹנוֹתָיו בְּמַר נַפְשׁוֹ וְלֵב נִשְׁבָּר, שֶׁעַל יְדֵי זֶה נִשְׁבָּרָה רוּחַ הַטֻּמְאָה וְסִטְרָא אַחֲרָא וּמְחִצָּה שֶׁל בַּרְזֶל הַמַּפְסֶקֶת בֵּינוֹ לְאָבִיו שֶׁבַּשָּׁמַיִם, כְּמוֹ שֶּׁכָּתוּב בַּזֹּהַר{{שוליים|2}} עַל פָּסוּק{{שוליים|3}} "רוּחַ נִשְׁבָּרָה לֵב נִשְׁבָּר" וגו'. וַאֲזַי יְקֻיַּם בּוֹ רֵישֵׁהּ דִּקְרָא: "תַּשְׁמִיעֵנִי שָׂשֹוֹן וְשִׂמְחָה" וגו'{{שוליים|4}}, "הָשִׁיבָה לִי שְׂשֹוֹן יִשְׁעֶךָ וְרוּחַ נְדִיבָה" וגו'{{שוליים|5}}.{{ש}}
וְזֶהוּ טַעַם הַפָּשׁוּט לְתִקּוּן הָאֲרִ"י זַ"ל, לוֹמַר מִזְמוֹר זֶה אַחַר תִּקּוּן חֲצוֹת קֹדֶם הַלִּמּוּד, כְּדֵי לִלְמֹד בְּשִׂמְחָה אֲמִתִּית בַּה' הַבָּאָה אַחַר הָעֶצֶב, שֶׁיֵּשׁ לְשִׂמְחָה זוֹ יִתְרוֹן כְּיִתְרוֹן הָאוֹר הַבָּא מִן הַחֹשֶׁךְ דַּוְקָא, כְּמוֹ שֶׁכָּתוּב בַּזֹּהַר{{שוליים|6}} עַל פָּסוּק{{שוליים|7}} "וְרָאִיתִי... שֶׁיֵּשׁ יִתְרוֹן לַחָכְמָה מִן הַסִּכְלוּת כִּיתְרוֹן הָאוֹר" כו' עַיֵּן שָׁם, וְדַי לַמֵּבִין. וּמִקְרָא מָלֵא דִּבֵּר הַכָּתוּב{{שוליים|8}}: "תַּחַת אֲשֶׁר לֹא עָבַדְתָּ אֶת ה' אֱלֹהֶיךָ בְּשִׂמְחָה" וגו', וְנוֹדָע לַכֹּל פֵּרוּשׁ הָאֲרִ"י זַ"ל{{שוליים|9}} עַל פָּסוּק זֶה.{{ש}}
וְהִנֵּה עֵצָה הַיְּעוּצָה לְטַהֵר לִבּוֹ מִכָּל עֶצֶב וְנִדְנוּד דְּאָגָה מִמִּלֵּי דְּעָלְמָא, וַאֲפִלּוּ בְּנֵי חַיֵּי וּמְזוֹנֵי, מֻדַּעַת זֹאת לְכָל מַאֲמַר רַזַ"ל{{שוליים|10}}: "כְּשֵׁם שֶׁמְּבָרֵךְ עַל הַטּוֹבָה" כו', וּפֵרְשׁוּ בִּגְמָרָא, לְקַבּוּלֵי בְּשִׂמְחָה, כְּמוֹ שִׂמְחַת הַטּוֹבָה הַנִּגְלֵית וְנִרְאֵית. כִּי גַּם זוֹ לְטוֹבָה, רַק שֶׁאֵינָה נִגְלֵית וְנִרְאֵית לְעֵינֵי בָּשָׂר, כִּי הִיא מֵעָלְמָא דְּאִתְכַּסְיָא שֶׁלְּמַעְלָה מֵעָלְמָא דְּאִתְגַּלְיָא, שֶׁהוּא וָי"ו הֵ"א מִשֵּׁם הֲוָיָ"ה בָּרוּךְ הוּא, וְעָלְמָא דְּאִתְכַּסְיָא הוּא יוֹ"ד הֵ"א. וְזֶהוּ שֶׁאָמַר{{שוליים|11}}: "אַשְׁרֵי הַגֶּבֶר אֲשֶׁר תְּיַסְּרֶנּוּ יָ"הּ" וגו'.{{ש}}
וְלָכֵן אָמְרוּ רַזַ"ל{{שוליים|12}} כִּי הַשְּׂמֵחִים בְּיִסּוּרִים, עֲלֵיהֶם הַכָּתוּב אוֹמֵר{{שוליים|13}}: "וְאוֹהֲבָיו כְּצֵאת הַשֶּׁמֶשׁ בִּגְבוּרָתוֹ", כִּי הַשִּׂמְחָה הִיא מֵאַהֲבָתוֹ קִרְבַת ה' יוֹתֵר מִכָּל חַיֵּי הָעוֹלָם הַזֶּה, כְּדִכְתִיב{{שוליים|14}}: "כִּי טוֹב חַסְדְּךָ מֵחַיִּים" וגו'. וְקִרְבַת ה' הִיא בְּיֶתֶר שְׂאֵת וּמַעֲלָה לְאֵין קֵץ בְּעָלְמָא דְּאִתְכַּסְיָא, כִּי שָׁם חֶבְיוֹן עֻזּוֹ{{שוליים|15}} וְיוֹשֵׁב בְּסֵתֶר עֶלְיוֹן{{שוליים|16}}. וְעַל כֵּן זוֹכֶה לְצֵאת הַשֶּׁמֶשׁ בִּגְבוּרָתוֹ לֶעָתִיד לָבֹא, שֶׁהִיא יְצִיאַת הַחַמָּה מִנַּרְתֵּקָהּ שֶׁהִיא מְכֻסָּה בּוֹ בָּעוֹלָם הַזֶּה, וְלֶעָתִיד תִּתְגַּלֶּה מִכִּסּוּיָהּ. דְּהַיְנוּ שֶׁאָז יִתְגַּלֶה עָלְמָא דְּאִתְכַּסְיָא וְיִזְרַח וְיָאִיר בְּגִלּוּי רַב וְעָצוּם לְכָל הַחוֹסִים בּוֹ בָּעוֹלָם הַזֶּה וּמִסְתּוֹפְפִים בְּצִלּוֹ, צֵל הַחָכְמָה, שֶׁהוּא בְּחִינַת צֵל וְלֹא אוֹרָה וְטוֹבָה נִרְאֵית, וְדַי לַמֵּבִין.{{ש}}
אַךְ הָעַצְבוּת מִמִּלֵּי דִּשְׁמַיָּא, צָרִיךְ לָשִׁית עֵצוֹת בְּנַפְשׁוֹ לִפָּטֵר מִמֶּנָּה. אֵין צָרִיךְ לוֹמַר בִּשְׁעַת עֲבוֹדָה, שֶׁצָּרִיךְ לַעֲבֹד ה' בְּשִׂמְחָה וּבְטוּב לֵבָב. אֶלָּא אֲפִלּוּ מִי שֶׁהוּא בַּעַל עֲסָקִים וְדֶרֶךְ אֶרֶץ, אִם נוֹפֵל לוֹ עֶצֶב וּדְאָגָה מִמִּלֵּי דִּשְׁמַיָּא בִּשְׁעַת עֲסָקָיו, בְּיָדוּעַ שֶׁהוּא תַּחְבֻּלַּת הַיֵּצֶר כְּדֵי לְהַפִּילוֹ אַחַר כָּךְ בְּתַאֲווֹת חַס וְשָׁלוֹם, כַּנּוֹדָע. שֶׁאִם לֹא כֵן, מֵאַיִן בָּאָה לוֹ עַצְבוּת אֲמִתִּית מֵחֲמַת אַהֲבַת ה' אוֹ יִרְאָתוֹ בְּאֶמְצַע עֲסָקָיו?{{ש}}
וְהִנֵּה, בֵּין שֶׁנָּפְלָה לוֹ הָעַצְבוּת בִּשְׁעַת עֲבוֹדָה בְּתַלְמוּד תּוֹרָה אוֹ בִּתְפִלָּה, וּבֵין שֶׁנָּפְלָה לוֹ שֶׁלֹּא בִּשְׁעַת עֲבוֹדָה, זֹאת יָשִׂים אֶל לִבּוֹ, כִּי אֵין הַזְּמָן גְּרָמָא כָּעֵת לְעַצְבוּת אֲמִתִּית, אֲפִלּוּ לְדַאֲגַת עֲוֹנוֹת חֲמוּרִים חַס וְשָׁלוֹם. רַק לָזֹאת צָרִיךְ קְבִיעוּת עִתִּים וּשְׁעַת הַכֹּשֶׁר בְּיִשּׁוּב הַדַּעַת, לְהִתְבּוֹנֵן בִּגְדֻלַּת ה' אֲשֶׁר חָטָא לוֹ, כְּדֵי שֶׁעַל יְדֵי זֶה יִהְיֶה לִבּוֹ נִשְׁבָּר בֶּאֱמֶת בִּמְרִירוּת אֲמִתִּית; וְכַמְּבוֹאָר עֵת זוֹ בְּמָקוֹם אַחֵר. וְשָׁם נִתְבָּאֵר גַּם כֵּן, כִּי מִיָּד אַחַר שֶׁנִּשְׁבַּר לִבּוֹ בָּעִתִּים קְבוּעִים הָהֵם, אֲזַי יָסִיר הָעֶצֶב מִלִּבּוֹ לְגַמְרֵי, וְיַאֲמִין אֱמוּנָה שְׁלֵמָה כִּי ה' הֶעֱבִיר חַטָּאתוֹ וְרַב לִסְלֹחַ. וְזוֹ הִיא הַשִּׂמְחָה הָאֲמִתִּית בַּה' הַבָּאָה אַחַר הָעֶצֶב כַּנִּזְכָּר לְעֵיל.{{ש}}
סוףקובץ
#####תניא מנוקד/חלק א/פרק כז
==פרק כז== 
וְאִם הָעַצְבוּת אֵינָהּ מִדַּאֲגַת עֲוֹנוֹת, אֶלָּא מֵהִרְהוּרִים רָעִים וְתַאֲווֹת רָעוֹת שֶׁנּוֹפְלוֹת בְּמַחֲשַׁבְתּוֹ. הִנֵּה אִם נוֹפְלוֹת לוֹ שֶׁלֹּא בִּשְׁעַת הָעֲבוֹדָה, אֶלָּא בְּעֵת עִסְקוֹ בַּעֲסָקָיו וְדֶרֶךְ אֶרֶץ וּכְהַאי גַּוְנָא, אַדְּרַבָּה יֵשׁ לוֹ לִשְׂמֹחַ בְּחֶלְקוֹ, שֶׁאַף שֶׁנּוֹפְלוֹת לוֹ בְּמַחֲשַׁבְתּוֹ, הוּא מֵסִיחַ דַּעְתּוֹ מֵהֶן, לְקַיֵּם מַה שֶּׁנֶּאֱמַר{{שוליים|1}}: "וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם אֲשֶׁר אַתֶּם זוֹנִים אַחֲרֵיהֶם". וְאֵין הַכָּתוּב מְדַבֵּר בְּצַדִּיקִים לְקָרְאָם זוֹנִים חַס וְשָׁלוֹם, אֶלָּא בְּבֵינוֹנִים כַּיּוֹצֵא בּוֹ, שֶׁנּוֹפְלִים לוֹ הִרְהוּרֵי נִיאוּף בְּמַחֲשַׁבְתּוֹ, בֵּין בְּהֶתֵּר כו'. וּכְשֶׁמֵּסִיחַ דַּעְתּוֹ, מְקַיֵּם לָאו זֶה, וְאָמְרוּ רַזַ"ל{{שוליים|2}}: "יָשַׁב וְלֹא עָבַר עֲבֵרָה, נוֹתְנִים לוֹ שָׂכָר כְּאִלּוּ עָשָׂה מִצְוָה". וְעַל כֵּן צָרִיךְ לִשְׂמֹחַ בְּקִיּוּם הַלָּאו, כְּמוֹ בְּקִיּוּם מִצְוַת עֲשֵׂה מַמָּשׁ. וְאַדְּרַבָּה, הָעַצְבוּת הִיא מִגַּסּוּת הָרוּחַ, שֶׁאֵינוֹ מַכִּיר מְקוֹמוֹ, וְעַל כֵּן יֵרַע לְבָבוֹ עַל שֶׁאֵינוֹ בְּמַדְרֵגַת צַדִּיק, שֶׁלְּצַדִּיקִים בְּוַדַּאי אֵין נוֹפְלִים לָהֶם הִרְהוּרֵי שְׁטוּת כָּאֵלּוּ. כִּי אִלּוּ הָיָה מַכִּיר מְקוֹמוֹ, שֶׁהוּא רָחוֹק מְאֹד מִמַּדְרֵגַת צַדִּיק, וְהַלְוַאי הָיָה בֵּינוֹנִי וְלֹא רָשָׁע כָּל יָמָיו אֲפִלּוּ שָׁעָה אַחַת, הֲרֵי זֹאת הִיא מִדַּת הַבֵּינוֹנִים וַעֲבוֹדָתָם, לִכְבֹּשׁ הַיֵּצֶר וְהַהִרְהוּר הָעוֹלֶה מֵהַלֵּב לַמֹּחַ, וּלְהָסִיחַ דַּעְתּוֹ לְגַמְרֵי מִמֶּנּוּ וְלִדְחוֹתוֹ בִּשְׁתֵּי יָדַיִם, כַּנִּזְכָּר לְעֵיל. וּבְכָל דְּחִיָּה וּדְחִיָּה שֶׁמַּדְחֵהוּ מִמַּחֲשַׁבְתּוֹ, אִתְכַּפְיָא סִטְרָא אַחֲרָא לְתַתָּא, וּבְאִתְעֲרוּתָא דִּלְתַתָּא אִתְעֲרוּתָא דִּלְעֵלָּא, וְאִתְכַּפְיָא סִטְרָא אַחֲרָא דִּלְעֵלָּא הַמַּגְבִּיהַּ עַצְמָהּ כַּנֶּשֶׁר, לְקַיֵּם מַה שֶּׁנֶּאֱמַר{{שוליים|3}}: "אִם תַּגְבִּיהַּ כַּנֶּשֶׁר וגו' מִשָּׁם אוֹרִידְךָ נְאֻם ה'", וּכְמוֹ שֶׁהִפְלִיג בַּזֹּהַר פָּרָשַׁת תְּרוּמָה [דַּף קכח] בְּגֹדֶל נַחַת רוּחַ לְפָנָיו יִתְבָּרַךְ כַּד אִתְכַּפְיָא סִטְרָא אַחֲרָא לְתַתָּא, דְּאִסְתַּלַּק יִקְרָא דְּקֻדְשָׁא בְּרִיךְ הוּא לְעֵלָּא עַל כֹּלָּא יַתִּיר מִשִּׁבְחָא אַחֲרָא וְאִסְתַלְּקוּתָא דָּא יַתִּיר מִכֹּלָּא וכו'.{{ש}}
וְלָכֵן אַל יִפֹּל לֵב אָדָם עָלָיו, וְלֹא יֵרַע לְבָבוֹ מְאֹד גַּם אִם יִהְיֶה כֵּן כָּל יָמָיו בְּמִלְחָמָה זוֹ, כִּי אוּלַי לְכָךְ נִבְרָא וְזֹאת עֲבוֹדָתוֹ, לְאַכְפְּיָא לְסִטְרָא אַחֲרָא תָּמִיד. וְעַל זֶה אָמַר אִיּוֹב{{שוליים|4}}: בָּרָאתָ רְשָׁעִים; וְלֹא שֶׁיִּהְיוּ רְשָׁעִים בֶּאֱמֶת חַס וְשָׁלוֹם, אֶלָּא שֶׁיַּגִּיעַ אֲלֵיהֶם כְּמַעֲשֵׂה הָרְשָׁעִים בְּמַחֲשַׁבְתָּם וְהִרְהוּרָם לְבַד, וְהֵם יִהְיוּ נִלְחָמִים תָּמִיד לְהָסִיחַ דַּעְתָּם מֵהֶם, כְּדֵי לְאַכְפְּיָא לְסִטְרָא אַחֲרָא. וְלֹא יוּכְלוּ לְבַטְּלָהּ מִכֹּל וָכֹל, כִּי זֶה נַעֲשֶׂה עַל יְדֵי צַדִּיקִים.{{ש}}
וּשְׁנֵי מִינֵי נַחַת רוּחַ לְפָנָיו יִתְבָּרַךְ לְמַעְלָה: אֶחָד, מִבִּטּוּל הַסִּטְרָא אַחֲרָא לְגַמְרֵי וְאִתְהַפְּכָא מִמְּרִירוּ לְמִתְקָא וּמֵחֲשׁוֹכָא לִנְהוֹרָא עַל יְדֵי הַצַּדִּיקִים. וְהַשֵּׁנִית, כַּד אִתְכַּפְיָא הַסִּטְרָא אַחֲרָא בְּעוֹדָהּ בְּתָּקְפָּהּ וּגְבוּרָתָהּ וּמַגְבִּיהַּ עַצְמָהּ כַּנֶּשֶׁר, וּמִשָּׁם מוֹרִידָהּ ה' בְּאִתְעֲרוּתָא דִּלְתַתָּא עַל יְדֵי הַבֵּינוֹנִים.{{ש}}
וְזֶהוּ שֶׁאָמַר הַכָּתוּב{{שוליים|5}}: "וַעֲשֵׂה לִי מַטְעַמִּים כַּאֲשֶׁר אָהַבְתִּי", מַטְעַמִּים לְשׁוֹן רַבִּים, שְׁנֵי מִינֵי נַחַת רוּחַ. וְהוּא מַאֲמַר הַשְּׁכִינָה לְבָנֶיהָ כְּלָלוּת יִשְׂרָאֵל, כִּדְפֵרְשׁוּ בַּתִּקּוּנִים{{שוליים|6}}. וּכְמוֹ שֶׁבְּמַטְעַמִּים גַּשְׁמִיִּים, דֶּרֶךְ מָשָׁל, יֵשׁ שְׁנֵי מִינֵי מַעֲדַנִּים: אֶחָד מִמַּאֲכָלִים עֲרֵבִים וּמְתוּקִים, וְהַשֵּׁנִי מִדְּבָרִים חֲרִיפִים אוֹ חֲמוּצִים, רַק שֶׁהֵם מְתֻבָּלִים וּמְתֻקָּנִים הֵיטֵב, עַד שֶׁנַּעֲשֹוּ מַעֲדַנִּים לְהָשִׁיב הַנֶּפֶשׁ.{{ש}}
וְזֶהוּ שֶׁאָמַר הַכָּתוּב{{שוליים|7}}: "כֹּל פָּעַל ה' לַמַּעֲנֵהוּ וְגַם רָשָׁע לְיוֹם רָעָה". פֵּרוּשׁ, שֶׁיָּשׁוּב מֵרִשְׁעוֹ, וְיַעֲשֶׂה הָרַע שֶׁלּוֹ יוֹם וְאוֹר לְמַעְלָה, כַּד אִתְכַּפְיָא סִטְרָא אַחֲרָא וְאִסְתַּלַּק יְקָרָא דְּקֻדְשָׁא בְּרִיךְ הוּא לְעֵלָּא.{{ש}}
וְלֹא עוֹד, אֶלָּא אֲפִלּוּ בִּדְבָרִים הַמֻּתָּרִים לְגַמְרֵי, כָּל מַה שֶׁהָאָדָם זוֹבֵחַ יִצְרוֹ, אֲפִלּוּ שָׁעָה קַלָּה, וּמִתְכַּוֵּן לְאַכְפְּיָא לְסִטְרָא אַחֲרָא שֶׁבֶּחָלָל הַשְּׂמָאלִי. כְּגוֹן שֶׁחָפֵץ לֶאֱכֹל, וּמְאַחֵר סְעֻדָּתוֹ עַד לְאַחַר שָׁעָה אוֹ פָּחוֹת, וְעוֹסֵק בַּתּוֹרָה בְּאוֹתָה שָׁעָה. כִּדְאִיתָא בִּגְמָרָא{{שוליים|8}}: שָׁעָה רְבִיעִית, מַאֲכַל כָּל אָדָם; שָׁעָה שִׁשִּׁית, מַאֲכַל תַּלְמִידֵי חֲכָמִים. וְהָיוּ מַרְעִיבִים עַצְמָם שְׁתֵּי שָׁעוֹת לְכַוָּנָה זוֹ, אַף שֶׁגַּם אַחַר הַסְּעֻדָּה הָיוּ לוֹמְדִים כָּל הַיּוֹם.{{ש}}
וְכֵן אִם בּוֹלֵם פִּיו מִלְּדַבֵּר דְּבָרִים שֶׁלִּבּוֹ מִתְאַוֶּה מְאֹד לְדַבְּרָם, מֵעִנְיְנֵי הָעוֹלָם, וְכֵן בְּהִרְהוּרֵי מַחֲשַׁבְתּוֹ – אֲפִלּוּ בִּמְעָט מִזְעֵר דְּאִתְכַּפְיָא סִטְרָא אַחֲרָא לְתַתָּא, אִסְתַּלַּק יְקָרָא דְּקֻדְשָׁא בְּרִיךְ הוּא וּקְדֻשָּׁתוֹ לְעֵלָּא הַרְבֵּה. וּמִקְּדֻשָּׁה זוֹ נִמְשֶׁכֶת קְדֻשָּׁה עֶלְיוֹנָה עַל הָאָדָם לְמַטָּה, לְסַיְּעוֹ סִיּוּעַ רַב וְעָצוּם לַעֲבוֹדָתוֹ יִתְבָּרַךְ.{{ש}}
וְזֶהוּ שֶׁאָמְרוּ רַזַ"ל{{שוליים|9}}: "אָדָם מְקַדֵּשׁ עַצְמוֹ מְעָט לְמַטָּה, מְקַדְּשִׁין אוֹתוֹ הַרְבֵּה מִלְּמַעְלָה". לְבַד מַה שֶׁמְּקַיֵּם מִצְוַת עֲשֵׂה שֶׁל תּוֹרָה{{שוליים|10}}: "וְהִתְקַדִּשְׁתֶּם" וכו', כְּשֶׁמְּקַדֵּשׁ עַצְמוֹ בַּמֻּתָּר לוֹ. וּפֵרוּשׁ "וְהִתְקַדִּשְׁתֶּם", שֶּׁתַּעֲשֹוּ עַצְמְכֶם קְדוֹשִׁים. כְּלוֹמַר, אַף שֶׁבֶּאֱמֶת אֵינוֹ קָדוֹש וּמֻבְדָּל מִסִּטְרָא אַחֲרָא, כִּי הִיא בְּתָקְפָּהּ וּגְבוּרָתָהּ כְּתוֹלַדְתָּהּ בֶּחָלָל הַשְּׂמָאלִי, רַק שֶׁכּוֹבֵשׁ יִצְרוֹ וּמְקַדֵּשׁ עַצְמוֹ. "וִהְיִיתֶם קְדוֹשִׁים", כְּלוֹמַר, סוֹפוֹ לִהְיוֹת קָדוֹש וּמֻבְדָּל בֶּאֱמֶת מֵהַסִּטְרָא אַחֲרָא, עַל יְדֵי שֶׁמְּקַדְּשִׁים אוֹתוֹ הַרְבֵּה מִלְּמַעְלָה וּמְסַיְּעִים אוֹתוֹ לְגָרְשָׁהּ מִלִּבּוֹ מְעָט מְעָט.{{ש}}

סוףקובץ
#####תניא מנוקד/חלק א/פרק כח
==פרק כח== 
וַאֲפִלּוּ אִם נוֹפְלִים לוֹ הִרְהוּרֵי תַּאֲווֹת וּשְׁאָר מַחֲשָׁבוֹת זָרוֹת בִּשְׁעַת הָעֲבוֹדָה בַּתּוֹרָה אוֹ בִּתְפִלָּה בְכַוָּנָה, אַל יָשִׁית לֵב אֲלֵיהֶן, אֶלָּא יַסִּיחַ דַּעְתּוֹ מֵהֶן כְּרֶגַע. וְגַם אַל יְהִי שׁוֹטֶה לַעֲסֹק בְּהַעֲלָאַת הַמִּדּוֹת שֶׁל הַמַּחֲשָׁבָה זָרָה כַּנּוֹדָע. כִּי לֹא נֶאֶמְרוּ דְּבָרִים הָהֵם אֶלָּא לַצַּדִּיקִים, שֶׁאֵין נוֹפְלִים לָהֶם מַחֲשָׁבוֹת זָרוֹת שֶׁלָּהֶם, כִּי אִם מִשֶּׁל אֲחֵרִים. אֲבָל מִי שֶׁנּוֹפֵל לוֹ מִשֶּׁלּוֹ, מִבְּחִינַת הָרַע שֶׁבְּלִבּוֹ בֶּחָלָל הַשְּׂמָאלִי, אֵיךְ יַעֲלֵהוּ לְמַעְלָה, וְהוּא עַצְמוֹ מְקֻשָּׁר לְמַטָּה?{{ש}}
אַךְ אַף עַל פִּי כֵן, אַל יִפֹּל לִבּוֹ בְּקִרְבּוֹ לִהְיוֹת מִזֶּה עֶצֶב נִבְזֶה בִּשְׁעַת הָעֲבוֹדָה, שֶׁצָּרִיךְ לִהְיוֹת בְּשִׂמְחָה רַבָּה. אֶלָּא אַדְּרַבָּה, יִתְחַזֵּק יוֹתֵר וְיוֹסִיף אֹמֶץ בְּכָל כֹּחוֹ בְּכַוָּנַת הַתְּפִלָּה בְּחֶדְוָה וְשִׂמְחָה יְתֵרָה, בְּשׂוּמוֹ אֶל לִבּוֹ כִּי נְפִילַת הַמַּחֲשָׁבָה זָרָה הִיא מֵהַקְּלִפָּה שֶׁבֶּחָלָל הַשְּׂמָאלִי, הָעוֹשָׂה מִלְחָמָה בַּבֵּינוֹנִי עִם נֶפֶשׁ הָאֱלֹהִית שֶׁבּוֹ. וְנוֹדָע דֶּרֶךְ הַנִּלְחָמִים, וְכֵן הַנֶּאֱבָקִים יַחַד, כְּשֶׁאֶחָד מִתְגַבֵּר, אֲזַי הַשֵּׁנִי מִתְאַמֵּץ לְהִתְגַּבֵּר גַּם כֵּן בְּכָל מַאֲמַצֵּי כֹּחוֹ. וְלָכֵן כְּשֶׁנֶּפֶשׁ הָאֱלֹהִית מִתְאַמֶּצֶת וּמִתְגַּבֶּרֶת לְהִתְפַּלֵּל, אֲזַי גַּם הַקְּלִפָּה מִתְגַּבֶּרֶת כְּנֶגְדָּהּ לְבַלְבְּלָהּ וּלְהַפִּילָהּ בְּמַחֲשָׁבָה זָרָה שֶׁלָּהּ.{{ש}}
וְלֹא כְּטָעוּת הָעוֹלָם, שֶׁטּוֹעִים לְהוֹכִיחַ מִנְּפִילַת הַמַּחֲשָׁבָה זָרָה, מִכְּלַל שֶׁאֵין תְּפִלָּתָם כְּלוּם, שֶׁאִלּוּ הִתְפַּלֵּל כָּרָאוּי וְנָכוֹן, לֹא הָיוּ נוֹפְלִים לוֹ מַחֲשָׁבוֹת זָרוֹת. וְהָאֱמֶת הָיָה כְּדִבְרֵיהֶם, אִם הָיְתָה נֶפֶשׁ אַחַת לְבַדָּהּ הִיא הַמִּתְפַּלֶּלֶת, וְהִיא הַמְּחַשֶּׁבֶת וּמְהַרְהֶרֶת הַמַּחֲשָׁבוֹת זָרוֹת. אֲבָל בֶּאֱמֶת לַאֲמִתּוֹ, הֵן שְׁתֵּי נְפָשׁוֹת הַנִּלְחָמוֹת זוֹ עִם זוֹ בְּמֹחוֹ שֶׁל אָדָם, כָּל אַחַת חֶפְצָהּ וּרְצוֹנָהּ לִמְשֹׁל בּוֹ וְלִהְיוֹת הַמֹּחַ מְמֻלָּא מִמֶּנָּה לְבַדָּהּ. וְכָל הִרְהוּרֵי תּוֹרָה וְיִרְאַת שָׁמַיִם, מִנֶּפֶשׁ הָאֱלֹהִית; וְכָל מִלֵּי דְּעָלְמָא, מִנֶּפֶשׁ הַבַּהֲמִית, רַק שֶׁהָאֱלֹהִית מְלֻבֶּשֶׁת בָּהּ.{{ש}}
וְהוּא כִּמְשַׁל אָדָם הַמִּתְפַּלֵּל בְּכַוָּנָה, וְעוֹמֵד לְנֶגְדּוֹ עָרֵל רָשָׁע, וּמֵשִׂיחַ וּמְדַבֵּר עִמּוֹ כְּדֵי לְבַלְבְּלוֹ. שֶׁזֹּאת עֲצָתוֹ בְּוַדַּאי, שֶׁלֹּא לְהָשִׁיב לוֹ מִטּוֹב וְעַד רָע, וְלַעֲשֹוֹת עַצְמוֹ כְּחֵרֵשׁ לֹא יִשְׁמַע, וּלְקַיֵּם מַה שֶּׁכָּתוּב{{שוליים|1}}: "אַל תַּעַן כְּסִיל כְּאִוַּלְתּוֹ פֶּן תִּשְׁוֶה לּוֹ גַּם אָתָּה". כָּךְ אַל יָשִׁיב מְאוּמָה וְשׁוּם טַעֲנָה וּמַעֲנֶה נֶגֶד הַמַּחֲשָׁבָה זָרָה, כִּי הַמִּתְאַבֵּק עִם מְנֻוָּל מִתְנַוֵּל גַּם כֵּן. רַק יַעֲשֶׂה עַצְמוֹ כְּלֹא יוֹדֵעַ וְלֹא שׁוֹמֵעַ הַהִרְהוּרִים שֶׁנָּפְלוּ לּוֹ, וִיסִירֵם מִדַּעְתּוֹ, וְיוֹסִיף אֹמֶץ בְּכֹחַ כַּוָּנָתוֹ.{{ש}}
וְאִם יִקְשֶׁה לוֹ לַהֲסִירָם מִדַּעְתּוֹ, מִפְּנֵי שֶׁטּוֹרְדִים מַחֲשַׁבְתּוֹ מְאֹד בְּחָזְקָה, אֲזַי יַשְׁפִּיל נַפְשׁוֹ לַה', וְיִתְחַנֵּן לוֹ יִתְבָּרַךְ בְּמַחֲשַׁבְתּוֹ לְרַחֵם עָלָיו בְּרַחֲמָיו הַמְּרֻבִּים, כְּרַחֵם אָב עַל בָּנִים הַנִּמְשָׁכִים מִמֹּחוֹ. וְכָכָה יְרַחֵם ה' עַל נַפְשׁוֹ הַנִּמְשֶׁכֶת מֵאִתּוֹ יִתְבָּרַךְ לְהַצִּילָהּ מִמַּיִם הַזֵּדוֹנִים, וּלְמַעֲנוֹ יַעֲשֶׂה, כִּי חֵלֶק ה' מַמָּשׁ עַמּוֹ.{{ש}}
סוףקובץ¶
#####תניא מנוקד/חלק א/פרק כט
==פרק כט== 
אַךְ עוֹד אַחַת צָרִיךְ לָשִׁית עֵצוֹת בְּנַפְשׁוֹת הַבֵּינוֹנִים, אֲשֶׁר לִפְעָמִים וְעִתִּים רַבִּים יֵשׁ לָהֶם טִמְטוּם הַלֵּב, שֶׁנַּעֲשֶׂה כָּאֶבֶן, וְלֹא יָכוֹל לִפְתֹּחַ לִבּוֹ בְּשׁוּם אֹפֶן לַעֲבוֹדָה שֶׁבַּלֵּב זוֹ תְּפִלָּה. וְגַם לִפְעָמִים לֹא יוּכַל לְהִלָּחֵם עִם הַיֵּצֶר לְקַדֵּשׁ עַצְמוֹ בַּמֻּתָּר לוֹ, מִפְּנֵי כְּבֵדוּת שֶׁבְּלִבּוֹ.{{ש}}
וְזֹאת הִיא עֵצָה הַיְּעוּצָה בַּזֹּהַר הַקָּדוֹשׁ{{שוליים|1}}, דְּאָמַר רַב מְתִיבְתָּא בְּגַן עֵדֶן: אָעָא דְּלָא סָלֵק בֵּהּ נְהוֹרָא, מְבַטְּשִׁין לֵהּ כו'. גּוּפָא דְּלָא סָלֵק בֵּהּ נְהוֹרָא דְּנִשְׁמְתָא, מְבַטְּשִׁין לֵהּ כו'. פֵּרוּשׁ נְהוֹרָא דְּנִשְׁמְתָא, שֶׁאוֹר הַנְּשָׁמָה וְהַשֵּׂכֶל אֵינוֹ מֵאִיר כָּל כָּךְ לִמְשֹׁל עַל חָמְרִיּוּת הַגּוּף. וְאַף שֶׁמֵּבִין וּמִתְבּוֹנֵן בְּשִׂכְלוֹ בִּגְדֻלַּת ה', אֵינוֹ נִתְפָּס וְנִדְבָּק בְּמֹחוֹ כָּל כָּךְ שֶׁיּוּכַל לִמְשֹׁל עַל חָמְרִיּוּת הַלֵּב, מֵחֲמַת חָמְרִיּוּתָן וְגַסּוּתָן. וְהַסִּבָּה הִיא גַּסּוּת הַקְּלִפָּה, שֶׁמַּגְבִּיהַּ עַצְמָהּ עַל אוֹר קְדֻשַּׁת נֶפֶשׁ הָאֱלֹהִית, וּמַסְתֶּרֶת וּמַחֲשִׁיכָה אוֹרָהּ.{[ש}}
וְלָזֹאת צָרִיךְ לְבַטְּשָׁהּ וּלְהַשְׁפִּילָהּ לֶעָפָר. דְּהַיְנוּ לִקְבֹּעַ עִתִּים לְהַשְׁפִּיל עַצְמוֹ, לִהְיוֹת נִבְזֶה בְּעֵינָיו נִמְאָס, כַּכָּתוּב: "לֵב נִשְׁבָּר"{{שוליים|2}}, "רוּחַ נִשְׁבָּרָה"{{שוליים|3}}, הִיא הַסִּטְרָא אַחֲרָא, שֶׁהִיא הִיא הָאָדָם עַצְמוֹ בַּבֵּינוֹנִים, שֶׁנֶּפֶשׁ הַחִיּוּנִית הַמְּחַיָּה אֶת הַגּוּף הִיא בְּתָקְפָּהּ כְּתוֹלַדְתָּהּ בְּלִבּוֹ, נִמְצָא הִיא הִיא הָאָדָם עַצְמוֹ.{{ש}}
וְעַל נֶפֶשׁ הָאֱלֹהִית שֶׁבּוֹ נֶאֱמַר{{שוליים|4}}: "נְשָׁמָה שֶׁנָּתַתָּ בִּי טְהוֹרָה הִיא", "שֶׁנָּתַתָּ בִּי" דַּיְקָא, מִכְּלַל שֶׁהָאָדָם עַצְמוֹ אֵינֶנּוּ הַנְּשָׁמָה הַטְּהוֹרָה. כִּי אִם בַּצַּדִּיקִים, שֶׁבָּהֶם הוּא לְהֵפֶךְ, שֶׁנְּשָׁמָה הַטְּהוֹרָה, שֶׁהִיא נֶפֶשׁ הָאֱלֹהִית, הוּא הָאָדָם, וְגוּפָם נִקְרָא בְּשַׂר אָדָם. וּכְמַאֲמַר הִלֵּל הַזָּקֵן לְתַלְמִידָיו{{שוליים|5}} כְּשֶׁהָיָה הוֹלֵךְ לֶאֱכֹל, הָיָה אוֹמֵר שֶׁהוּא הוֹלֵךְ לִגְמֹל חֶסֶד עִם הָעֲלוּבָה וַעֲנִיָּה, הוּא גּוּפוֹ. כִּי כְּמוֹ זָר נֶחְשַׁב אֶצְלוֹ, וְלָכֵן אָמַר שֶׁהוּא גּוֹמֵל חֶסֶד עִמּוֹ בְּמַה שֶּׁמַּאֲכִילוֹ. כִּי הוּא עַצְמוֹ אֵינוֹ רַק נֶפֶשׁ הָאֱלֹהִית לְבַד, כִּי הִיא לְבַדָּהּ מְחַיָּה גּוּפוֹ וּבְשָׂרוֹ. שֶׁהָרַע שֶׁהָיָה בַּנֶּפֶשׁ הַחִיּוּנִית הַמְּלֻבֶּשֶׁת בְּדָמוֹ וּבְשָׂרוֹ נִתְהַפֵּךְ לְטוֹב, וְנִכְלַל בִּקְדֻשַּׁת נֶפֶשׁ הָאֱלֹהִית מַמָּשׁ בַּצַּדִּיקִים.{{ש}}
אֲבָל בַּבֵּינוֹנִי, מֵאַחַר שֶׁמַּהוּתָהּ וְעַצְמוּתָהּ שֶׁל נֶפֶשׁ הַחִיּוּנִית הַבַּהֲמִית שֶׁמִּסִּטְרָא אַחֲרָא, הַמְּלֻבֶּשֶׁת בְּדָמוֹ וּבְשָׂרוֹ, לֹא נֶהְפַּךְ לְטוֹב, הֲרֵי הִיא הִיא הָאָדָם עַצְמוֹ. וְאִם כֵּן הוּא רָחוֹק מֵה' בְּתַכְלִית הָרִחוּק. שֶׁהֲרֵי כֹּחַ הַמִּתְאַוֶּה שֶׁבְּנַפְשׁוֹ הַבַּהֲמִית יָכוֹל גַּם כֵּן לְהִתְאַוּוֹת לִדְבָרִים הָאֲסוּרִים שֶׁהֵם נֶגֶד רְצוֹנוֹ יִתְבָּרַךְ, אַף שֶׁאֵינוֹ מִתְאַוֶּה לַעֲשׂוֹתָם בְּפֹעַל מַמָּשׁ חַס וְשָׁלוֹם, רַק שֶׁאֵינָם מְאוּסִים אֶצְלוֹ בֶּאֱמֶת כְּבַצַּדִּיקִים, כְּמוֹ שֶׁנִּתְבָּאֵר לְעֵיל ([[תניא מנוקד/חלק א/יב|פרק יב]]).{{ש}}
וּבָזֶה הוּא גָּרוּעַ וּמְשֻׁקָּץ וּמְתֹעָב יוֹתֵר מִבַּעֲלֵי חַיִּים הַטְּמֵאִים וּשְׁקָצִים וּרְמָשִׂים, כַּנִּזְכָּר לְעֵיל, וּכְמוֹ שֶׁכָּתוּב{{שוליים|6}}: "וְאָנֹכִי תוֹלַעַת וְלֹא אִישׁ" וגו'. [וְגַם כְּשֶׁמִּתְגַּבֶּרֶת בּוֹ נַפְשׁוֹ הָאֱלֹהִית לְעוֹרֵר הָאַהֲבָה לַה' בִּשְׁעַת הַתְּפִלָּה, אֵינָהּ בֶּאֱמֶת לַאֲמִתּוֹ לְגַמְרֵי, מֵאַחַר שֶׁחוֹלֶפֶת וְעוֹבֶרֶת אַחַר הַתְּפִלָּה, כַּנִּזְכָּר לְעֵיל סוֹף פרק יג].{{ש}}
וּבִפְרָט כְּשֶׁיִּזְכֹּר טֻמְאַת נַפְשׁוֹ בְּחַטַּאת נְעוּרִים וְהַפְּגָם שֶׁעָשָׂה בָּעֶלְיוֹנִים, וְשָׁם הוּא לְמַעְלָה מֵהַזְּמָן, וּכְאִלּוּ פָּגַם וְנִטְמָא הַיּוֹם חַס וְשָׁלוֹם מַמָּשׁ. וְאַף שֶׁכְּבָר עָשָׂה תְּשׁוּבָה נְכוֹנָה, הֲרֵי עִקַּר הַתְּשׁוּבָה בַּלֵּב, וְהַלֵּב יֵשׁ בּוֹ בְּחִינוֹת וּמַדְרֵגוֹת רַבּוֹת, וְהַכֹּל לְפִי מַה שֶּׁהוּא אָדָם וּלְפִי הַזְּמָן וְהַמָּקוֹם, כַּיָּדוּעַ לַיּוֹדְעִים. וְלָכֵן עַכְשָׁיו, בְּשָׁעָה זוֹ שֶׁרוֹאֶה בְּעַצְמוֹ דְּלָא סָלֵק בֵּהּ נְהוֹרָא דְּנִשְׁמְתָא, מִכְּלָל שֶׁהַיּוֹם לֹא נִתְקַבְּלָה תְּשׁוּבָתוֹ וַעֲוֹנוֹתָיו מַבְדִּילִים. אוֹ שֶׁרוֹצִים לְהַעֲלוֹתוֹ לִתְשׁוּבָה עִלָּאָה יוֹתֵר מֵעֻמְקָא דְּלִבָּא יוֹתֵר. וְלָכֵן אָמַר דָּוִד{{שוליים|7}}: "וְחַטָּאתִי נֶגְדִּי תָּמִיד".{{ש}}
וְגַם מִי שֶׁהוּא נָקִי מֵחַטּאוֹת נְעוּרִים הַחֲמוּרִים, יָשִׂים אֶל לִבּוֹ לְקַיֵּם מַאֲמַר זֹהַר הַקָּדוֹשׁ{{שוליים|8}} לִהְיוֹת מִמָּארֵי דְּחֻשְׁבְּנָא. דְּהַיְנוּ לַעֲשֹוֹת חֶשְׁבּוֹן עִם נַפְשׁוֹ מִכָּל הַמַּחֲשָׁבוֹת וְהַדִּבּוּרִים וְהמַעֲשִׂים שֶׁחָלְפוּ וְעָבְרוּ מִיּוֹם הֱיוֹתוֹ עַד הַיּוֹם הַזֶּה, אִם הָיוּ כֻּלָּם מִצַּד הַקְּדֻשָּׁה אוֹ מִצַּד הַטֻּמְאָה רַחֲמָנָא לִצְּלָן. דְּהַיְנוּ כָּל הַמַּחֲשָׁבוֹת וְהַדִּבּוּרִים וְהַמַּעֲשִׂים אֲשֶׁר לֹא לַה' הֵמָּה וְלִרְצוֹנוֹ וְלַעֲבוֹדָתוֹ, שֶׁזֶּהוּ פֵּרוּשׁ לְשׁוֹן "סִטְרָא אַחֲרָא", כַּנִּזְכָּר לְעֵיל ]בְּפֶרֶק ו' [. וּמֻדַּעַת זֹאת, כִּי כָל עֵת שֶׁהָאָדָם מְחַשֵׁב מַחֲשָׁבוֹת קְדוֹשׁוֹת, נַעֲשֶׂה מֶרְכָּבָה בְּעֵת זוֹ לְהֵיכְלוֹת הַקְּדֻשָּׁה, שֶׁמֵּהֶן מֻשְׁפָּעוֹת מַחֲשָׁבוֹת הַלָּלוּ. וְכֵן לְהֵפֶךְ, נַעֲשֶׂה מֶרְכָּבָה טְמֵאָה בְּעֵת זוֹ לְהֵיכְלוֹת הַטֻּמְאָה שֶׁמֵּהֶן מֻשְׁפָּעוֹת כָּל מַחֲשָׁבוֹת רָעוֹת. וְכֵן בְּדִבּוּר וּמַעֲשֶׂה.{{ש}}
עוֹד יָשִׂים אֶל לִבּוֹ רֹב חֲלוֹמוֹתָיו, שֶׁהֵם הֶבֶל וּרְעוּת רוּחַ, מִשּׁוּם שֶׁאֵין נַפְשׁוֹ עוֹלָה לְמַעְלָה. וּכְמוֹ שֶׁכָּתוּב{{שוליים|9}}: "מִי יַעֲלֶה בְּהַר ה'... נְקִי כַפַּיִם" וגו'. וְאִנּוּן סִטְרִין בִּישִׁין אָתְיָן וּמִתְדַּבְּקָן בֵּהּ וּמוֹדְעִין לֵהּ בְּחֶלְמָא מִלִּין דְּעָלְמָא וכו'. וּלְזִמְנִין דְּחַיְכָן בֵּהּ, וְאַחְזִיאוּ לֵהּ מִלֵּי שְׁקָר, וְצַעֲרִין לֵהּ בְּחֶלְמֵהּ כו', כְּמוֹ שֶׁכָּתוּב [[זהר חלק ג כה א|בַּזֹּהַר וַיִּקְרָא (כה,א-ב)]], עַיֵּן שָׁם בַּאֲרִיכוּת.{{ש}}
וְהִנֵּה כָּל מַה שֶׁיַּאֲרִיךְ בְּעִנְיָנִים אֵלּוּ בְּמַחֲשַׁבְתּוֹ, וְגַם בְּעִיּוּנוֹ בַּסְּפָרִים, לִהְיוֹת לִבּוֹ נִשְׁבָּר בְּקִרְבּוֹ, וְ"נִבְזֶה בְּעֵינָיו נִמְאָס" כַּכָּתוּב{{שוליים|10}} בְּתַכְלִית הַמִּאוּס, וּלְמָאֵס חַיָּיו מַמָּשׁ. הֲרֵי בָּזֶה מְמָאֵס וּמְבַזֶּה הַסִּטְרָא אַחֲרָא וּמַשְׁפִּילָהּ לֶעָפָר, וּמוֹרִידָהּ מִגְּדֻלָּתָהּ וְגַסּוּת רוּחָהּ וְגַבְהוּתָהּ, שֶׁמַּגְבִּיהַּ אֶת עַצְמָהּ עַל אוֹר קְדֻשַּׁת נֶפֶשׁ הָאֱלֹהִית לְהַחְשִׁיךְ אוֹרָהּ.{{ש}}
וְגַם יַרְעִים עָלֶיהָ בְּקוֹל רַעַשׁ וְרֹגֶז לְהַשְׁפִּילָהּ, כְּמַאֲמַר רַזַ"ל{{שוליים|11}}: "לְעוֹלָם יַרְגִּיז אָדָם יֵצֶר טוֹב עַל יֵצֶר הָרַע, שֶׁנֶּאֱמַר{{שוליים|12}}: רִגְזוּ וגו'", דְּהַיְנוּ לִרְגֹּז עַל נֶפֶשׁ הַבַּהֲמִית, שֶׁהִיא יִצְרוֹ הָרַע, בְּקוֹל רַעַשׁ וְרֹגֶז בְּמַחֲשַׁבְתּוֹ לוֹמַר לוֹ: אַתָּה רַע וְרָשָׁע וּמְשֻׁקָּץ וּמְתֹעָב וּמְנֻוָּל וכו', בְּכָל הַשֵּׁמוֹת שֶׁקָּרְאוּ לוֹ חֲכָמֵינוּ זַ"ל. בֶּאֱמֶת, עַד מָתַי תַּסְתִּיר לִפְנֵי אוֹר אֵין סוֹף בָּרוּךְ הוּא הַמְּמַלֵּא כָּל עָלְמִין, הָיָה הֹוֶה וְיִהְיֶה בְּשָׁוֶה, גַּם בְּמָקוֹם זֶה שֶׁאֲנִי עָלָיו, כְּמוֹ שֶׁהָיָה אוֹר אֵין סוֹף בָּרוּךְ הוּא לְבַדּוֹ קֹדֶם שֶׁנִּבְרָא הָעוֹלָם, בְּלִי שׁוּם שִׁנּוּי, כְּמוֹ שֶׁכָּתוּב{{שוליים|13}}: "אֲנִי ה' לֹא שִׁנִּיתִי", כִּי הוּא לְמַעְלָה מֵהַזְּמָן וכו'. וְאַתָּה מְנֻוָּל וכו' מַכְחִישׁ הָאֱמֶת הַנִּרְאֶה לָעֵינַיִם, דְּכֹלָּא קַמֵּהּ כְּלֹא מַמָּשׁ בֶּאֱמֶת בִּבְחִינַת רְאִיָּה חוּשִׁית.{{ש}}
וְהִנֵּה עַל יְדֵי זֶה יוֹעִיל לְנַפְשׁוֹ הָאֱלֹהִית, לְהָאִיר עֵינֶיהָ בֶּאֱמֶת יִחוּד אוֹר אֵין סוֹף בִּרְאִיָּה חוּשִׁית, וְלֹא בְּחִינַת שְׁמִיעָה וַהֲבָנָה לְבַדָּהּ, כְּמוֹ שֶׁנִּתְבָּאֵר בְּמָקוֹם אַחֵר, שֶׁזֶּהוּ שֹׁרֶשׁ כָּל הָעֲבוֹדָה. וְהַטַּעַם, לְפִי שֶׁבֶּאֱמֶת אֵין שׁוּם מַמָּשׁוּת כְּלָל בַּסִּטְרָא אַחֲרָא, שֶׁלָּכֵן נִמְשְׁלָה לַחֹשֶׁךְ שֶׁאֵין בּוֹ שׁוּם מַמָּשׁוּת כְּלָל, וּמִמֵּילָא נִדְחֶה מִפְּנֵי הָאוֹר. וְכָךְ הַסִּטְרָא אַחֲרָא, אַף שֶׁיֵּשׁ בָּהּ חִיּוּת הַרְבֵּה לְהַחֲיוֹת כָּל בַּעֲלֵי חַיִּים הַטְּמֵאִים, וְנַפְשׁוֹת אֻמּוֹת הָעוֹלָם, וְגַם נֶפֶשׁ הַבַּהֲמִית מִיִּשְׂרָאֵל כַּנִּזְכָּר לְעֵיל. מִכָּל מָקוֹם הֲרֵי כָּל חִיּוּתָהּ אֵינָהּ מִצַּד עַצְמָהּ חַס וְשָׁלוֹם, אֶלָּא מִצַּד הַקְּדֻשָּׁה, כַּנִּזְכָּר לְעֵיל. וְלָכֵן הִיא בְּטֵלָה לְגַמְרֵי מִפְּנֵי הַקְּדֻשָּׁה, כְּבִטּוּל הַחֹשֶׁךְ מִפְּנֵי הָאוֹר הַגַּשְׁמִי.{{ש}}
רַק שֶׁלְּגַבֵּי קְדֻשַּׁת נֶפֶשׁ הָאֱלֹהִית שֶׁבָּאָדָם נָתַן לָהּ הַקָּדוֹשׁ בָּרוּךְ הוּא רְשׁוּת וִיכֹלֶת לְהַגְבִּיהַּ עַצְמָהּ כְּנֶגְדָּהּ, כְּדֵי שֶׁהָאָדָם יִתְעוֹרֵר לְהִתְגַּבֵּר עָלֶיהָ, לְהַשְׁפִּילָהּ עַל יְדֵי שִׁפְלוּת וּנְמִיכַת רוּחוֹ וְנִבְזֶה בְּעֵינָיו נִמְאָס, וּבְאִתְעֲרוּתָא דִּלְתַתָּא אִתְעֲרוּתָא דִּלְעֵלָּא, לְקַיֵּם מַה שֶּׁנֶּאֱמַר{{שוליים|14}}: "מִשָּׁם אוֹרִידְךָ נְאֻם ה'". דְּהַיְנוּ שֶׁמְּסִירָהּ מִמֶּמְשַׁלְתָּהּ וִיכָלְתָּהּ, וּמְסַלֵּק מִמֶּנָּה הַכֹּחַ וּרְשׁוּת שֶׁנָּתַן לָהּ לְהַגְבִּיהַּ עַצְמָהּ נֶגֶד אוֹר קְדֻשַּׁת נֶפֶשׁ הָאֱלֹהִית, וַאֲזַי מִמֵּילָא בְּטֵלָה וְנִדְחֵית כְּבִטּוּל הַחֹשֶׁךְ מִפְּנֵי אוֹר הַגַּשְׁמִי.{{ש}}
וּכְמוֹ שֶׁמָּצִינוּ דָּבָר זֶה מְפֹרָשׁ בַּתּוֹרָה גַּבֵּי מְרַגְּלִים, שֶׁמִּתְּחִלָּה אָמְרוּ{{שוליים|15}}: "כִּי חָזָק הוּא מִמֶּנּוּ", אַל תִּקְרֵי מִמֶּנּוּ כו', שֶׁלֹּא הֶאֱמִינוּ בִּיכֹלֶת ה'. וְאַחַר כָּךְ חָזְרוּ וְאָמְרוּ{{שוליים|16}}: "הִנֶּנּוּ וְעָלִינוּ" וגו'. וּמֵאַיִן חָזְרָה וּבָאָה לָהֶם הָאֱמוּנָה בִּיכֹלֶת ה'? הֲרֵי לֹא הֶרְאָה לָהֶם מֹשֶׁה רַבֵּנוּ עָלָיו הַשָּׁלוֹם שׁוּם אוֹת וּמוֹפֵת עַל זֶה בֵּינְתַיִם, רַק שֶׁאָמַר לָהֶם אֵיךְ שֶׁקָּצַף ה' עֲלֵיהֶם וְנִשְׁבַּע שֶׁלֹּא לַהֲבִיאָם אֶל הָאָרֶץ. וּמַה הוֹעִיל זֶה לָהֶם, אִם לֹא הָיוּ מַאֲמִינִים בִּיכֹלֶת ה' חַס וְשָׁלוֹם לִכְבֹּשׁ שְׁלֹשִׁים וְאֶחָד מְלָכִים, וּמִפְּנֵי זֶה לֹא רָצוּ כְּלָל לִכָּנֵס לָאָרֶץ? אֶלָּא וַדַּאי, מִפְּנֵי שֶׁיִּשְׂרָאֵל עַצְמָן הֵם מַאֲמִינִים בְּנֵי מַאֲמִינִים, רַק שֶׁהַסִּטְרָא אַחֲרָא הַמְּלֻבֶּשֶׁת בְּגוּפָם הִגְבִּיהַּ עַצְמָהּ עַל אוֹר קְדֻשַּׁת נַפְשָׁם הָאֱלֹהִית בְּגַסּוּת רוּחָהּ וְגַבְהוּתָהּ, בְּחֻצְפָּה בְּלִי טַעַם וָדַעַת. וְלָכֵן מִיָּד שֶׁקָּצַף ה' עֲלֵיהֶם וְהִרְעִים בְּקוֹל רַעַשׁ וְרֹגֶז, "עַד מָתַי לָעֵדָה הָרָעָה הַזֹּאת" וגו'{{שוליים|17}}, "בַּמִּדְבָּר הַזֶּה יִפְּלוּ פִגְרֵיכֶם" וגו'{{שוליים|18}}, "אֲנִי ה' דִּבַּרְתִּי אִם לֹא זֹאת אֶעֱשֶׂה לְכָל הָעֵדָה הָרָעָה הַזֹּאת" וגו'{{שוליים|19}}. וּכְשֶׁשָּׁמְעוּ דְּבָרִים קָשִׁים אֵלּוּ, נִכְנַע וְנִשְׁבַּר לִבָּם בְּקִרְבָּם, כְּדִכְתִיב{{שוליים|20}}: "וַיִּתְאַבְּלוּ הָעָם מְאֹד". וּמִמֵּילָא נָפְלָה הַסִּטְרָא אַחֲרָא מִמֶּמְשַׁלְתָּהּ וְגַבְהוּתָהּ וְגַסּוּת רוּחָהּ, וְיִשְׂרָאֵל עַצְמָן הֵם מַאֲמִינִים.{{ש}}
וּמִזֶּה יָכוֹל לִלְמֹד כָּל אָדָם שֶׁנּוֹפְלִים לוֹ בְּמַחֲשַׁבְתּוֹ סְפֵקוֹת עַל אֱמוּנָה, כִּי הֵם דִּבְרֵי רוּחַ הַסִּטְרָא אַחֲרָא לְבַדָּהּ הַמַּגְבִּיהַּ עַצְמָהּ עַל נַפְשׁוֹ. אֲבָל יִשְׂרָאֵל עַצְמָן הֵם מַאֲמִינִים כו'. וְגַם הַסִּטְרָא אַחֲרָא עַצְמָהּ אֵין לָהּ סְפֵקוֹת כְּלָל בֶּאֱמוּנָה, רַק שֶׁנִּתַּן לָהּ רְשׁוּת לְבַלְבֵּל הָאָדָם בְּדִבְרֵי שֶׁקֶר וּמִרְמָה לְהַרְבּוֹת שְׂכָרוֹ, כְּפִתּוּיֵי הַזּוֹנָה לְבֶן הַמֶּלֶךְ בְּשֶׁקֶר וּמִרְמָה בִּרְשׁוּת הַמֶּלֶךְ, כְּמוֹ שֶׁכָּתוּב בַּזֹּהַר הַקָּדוֹשׁ{{שוליים|21}}.{{ש}}
סוףקובץ
#####תניא מנוקד/חלק א/פרק ל
==פרק ל== 
עוֹד זֹאת יָשִׂים אֶל לִבּוֹ, לְקַיֵּם מַאֲמַר רַזַ"ל{{שוליים|1}}: "וֶהֱוֵי שְׁפַל רוּחַ בִּפְנֵי כָּל הָאָדָם". וֶהֱוֵי בֶּאֱמֶת לַאֲמִתּוֹ, בִּפְנֵי כָּל הָאָדָם מַמָּשׁ, אֲפִלּוּ בִּפְנֵי קַל שֶׁבַּקַּלִּים. וְהַיְנוּ עַל פִּי מַאֲמַר רַזַ"ל{{שוליים|2}}: "אַל תָּדִין אֶת חֲבֵרְךָ עַד שֶׁתַּגִּיעַ לִמְקוֹמוֹ". כִּי מְקוֹמוֹ גּוֹרֵם לוֹ לַחֲטֹא, לִהְיוֹת פַּרְנָסָתוֹ לֵילֵךְ בַּשּׁוּק כָּל הַיּוֹם וְלִהְיוֹת מִיּוֹשְׁבֵי קְרָנוֹת, וְעֵינָיו רוֹאוֹת כָּל הַתַּאֲווֹת, וְהָעַיִן רוֹאָה וְהַלֵּב חוֹמֵד, וְיִצְרוֹ בּוֹעֵר כְּתַנּוּר בֹּעֵרָה מֵאֹפֶה, כְּמוֹ שֶׁכָּתוּב בְּהוֹשֵׁעַ{{שוליים|3}}: "הוּא בֹעֵר כְּאֵשׁ לֶהָבָה" וגו'. מַה שֶּׁאֵין כֵּן מִי שֶׁהוֹלֵךְ בַּשּׁוּק מְעָט, וְרֹב הַיּוֹם יוֹשֵׁב בְּבֵיתוֹ. וְגַם אִם הוֹלֵךְ כָּל הַיּוֹם בַּשּׁוּק, יָכוֹל לִהְיוֹת שֶׁאֵינוֹ מְחֻמָּם כָּל כָּךְ בְּטִבְעוֹ. כִּי אֵין הַיֵּצֶר שָׁוֶה בְּכָל נֶפֶשׁ, יֵשׁ שֶׁיִּצְרוֹ כו', כְּמוֹ שֶׁנִּתְבָּאֵר בְּמָקוֹם אַחֵר.{{ש}}
וְהִנֵּה בֶּאֱמֶת, גַּם מִי שֶׁהוּא מְחֻמָּם בְּטִבְעוֹ וּפַרְנָסָתוֹ הִיא לִהְיוֹת מִיּוֹשְׁבֵי קְרָנוֹת כָּל הַיּוֹם, אֵין לוֹ שׁוּם הִתְנַצְּלוּת עַל חֲטָאָיו, וּמִקְרֵי רָשָׁע גָּמוּר עַל אֲשֶׁר אֵין פַּחַד אֱלֹהִים לְנֶגֶד עֵינָיו. כִּי הָיָה לוֹ לְהִתְאַפֵּק וְלִמְשֹׁל עַל רוּחַ תַּאֲוָתוֹ שֶׁבְּלִבּוֹ, מִפְּנֵי פַּחַד ה' הָרוֹאֶה כָּל מַעֲשָׂיו, כְּמוֹ שֶׁנִּתְבָּאֵר לְעֵיל כִּי הַמֹּחַ שַׁלִּיט עַל הַלֵּב בְּתוֹלַדְתּוֹ.{{ש}}
וְהִנֵּה בֶּאֱמֶת שֶׁהִיא מִלְחָמָה גְּדוֹלָה וַעֲצוּמָה, לִשְׁבֹּר הַיֵּצֶר הַבּוֹעֵר כְּאֵשׁ לֶהָבָה מִפְּנֵי פַּחַד ה', וּכְמוֹ נִסָּיוֹן מַמָּשׁ. וְהִלְכָּךְ צָרִיךְ כָּל אָדָם לְפִי מַה שֶּׁהוּא מְקוֹמוֹ וּמַדְרֵגָתוֹ בַּעֲבוֹדַת ה', לִשְׁקֹל וְלִבְחֹן בְּעַצְמוֹ אִם הוּא עוֹבֵד ה' בְּעֶרֶךְ וּבְחִינַת מִלְחָמָה עֲצוּמָה כָּזוֹ וְנִסָּיוֹן כָּזֶה, בִּבְחִינַת וַעֲשֵׂה טוֹב. כְּגוֹן בַּעֲבוֹדַת הַתְּפִלָּה בְּכַוָּנָה, לִשְׁפֹּךְ נַפְשׁוֹ לִפְנֵי ה' בְּכָל כֹּחוֹ מַמָּשׁ, עַד מִצּוּי הַנֶּפֶשׁ, וּלְהִלָּחֵם עִם גּוּפוֹ וְנֶפֶשׁ הַבַּהֲמִית שֶׁבּוֹ, הַמּוֹנְעִים הַכַּוָּנָה, בְּמִלְחָמָה עֲצוּמָה, וּלְבַטְּשָׁם וּלְכַתְּתָם כֶּעָפָר קֹדֶם הַתְּפִלָּה שַׁחֲרִית וְעַרְבִית מִדֵּי יוֹם בְּיוֹם, וְגַם בִּשְׁעַת הַתְּפִלָּה, לְיַגֵּעַ עַצְמוֹ בִּיגִיעַת נֶפֶשׁ וִיגִיעַת בָּשָׂר, כְּמוֹ שֶׁיִּתְבָּאֵר לְקַמָּן בַּאֲרִיכוּת. וְכָל שֶׁלֹּא הִגִּיעַ לִידֵי מִדָּה זוֹ, לְהִלָּחֵם עִם גּוּפוֹ מִלְחָמָה עֲצוּמָה כָּזוֹ, עֲדַיִן לֹא הִגִּיעַ לִבְחִינַת וְעֶרֶךְ מִלְחֶמֶת הַיֵּצֶר הַבּוֹעֵר כְּאֵשׁ לֶהָבָה, לִהְיוֹת נִכְנָע וְנִשְׁבָּר מִפְּנֵי פַּחַד ה'.{{ש}}
וְכֵן בְּעִנְיַן בִּרְכַּת הַמָּזוֹן וְכָל בִּרְכוֹת הַנֶּהֱנִין וְהַמִּצְוֹת בְּכַוָּנָה, וְאֵין צָרִיךְ לוֹמַר כַּוָּנַת הַמִּצְוֹת לִשְׁמָן. וְכֵן בְּעִנְיַן עֵסֶק לִמּוּד הַתּוֹרָה, לִלְמֹד הַרְבֵּה יוֹתֵר מֵחֶפְצוֹ וּרְצוֹנוֹ לְפִי טִבְעוֹ וּרְגִילוּתוֹ, עַל יְדֵי מִלְחָמָה עֲצוּמָה עִם גּוּפוֹ. כִּי הַלּוֹמֵד מְעָט יוֹתֵר מִטִּבְעוֹ, הֲרֵי זוֹ מִלְחָמָה קְטַנָּה, וְאֵין לָהּ עֵרֶךְ וְדִמְיוֹן עִם מִלְחֶמֶת הַיֵּצֶר הַבּוֹעֵר כָּאֵשׁ, דְּמִקְרֵי רָשָׁע גָּמוּר אִם אֵינוֹ מְנַצֵּחַ יִצְרוֹ לִהְיוֹת נִכְנָע וְנִשְׁבָּר לִפְנֵי ה'. וּמַה לִּי בְּחִינַת סוּר מֵרָע וּמַה לִּי בְּחִינַת וַעֲשֵׂה טוֹב, הַכֹּל הִיא מִצְוַת הַמֶּלֶךְ הַקָּדוֹשׁ, יָחִיד וּמְיֻחָד בָּרוּךְ הוּא. וְכֵן בִּשְׁאָר מִצְוֹת, וּבִפְרָט בְּדָבָר שֶׁבְּמָמוֹן, כְּמוֹ עֲבוֹדַת הַצְּדָקָה וּכְהַאי גַּוְנָא.{{ש}}
וַאֲפִלּוּ בִּבְחִינַת סוּר מֵרָע, יָכוֹל כָּל אִישׁ מַשְׂכִּיל לִמְצֹא בְּנַפְשׁוֹ שֶׁאֵינוֹ סָר לְגַמְרֵי מֵהָרַע בַּכֹּל מִכֹּל כֹּל בְּמָקוֹם שֶׁצָּרִיךְ לְמִלְחָמָה עֲצוּמָה כְּעֵרֶךְ הַנִּזְכָּר לְעֵיל, וַאֲפִלּוּ פָּחוֹת מֵעֵרֶךְ הַנִּזְכָּר לְעֵיל. כְּגוֹן לְהַפְסִיק בְּאֶמְצַע שִׂיחָה נָאָה, אוֹ סִפּוּר בִּגְנוּת חֲבֵרוֹ, וַאֲפִלּוּ גְּנַאי קָטָן וְקַל מְאֹד, אַף שֶׁהוּא אֱמֶת, וַאֲפִלּוּ כְּדֵי לְנַקּוֹת עַצְמוֹ, כַּנּוֹדָע מֵהָא דַּאֲמַר רַבִּי שִׁמְעוֹן לְאָבִיו רַבֵּנוּ הַקָּדוֹשׁ: "לָאו אֲנָא כַּתְבֵהּ אֶלָּא יְהוּדָה חַיָּטָא כַּתְבֵהּ", וְאָמַר לוֹ: "כַּלֵּךְ מִלָּשׁוֹן הָרַע" [עַיֵּן שָׁם בִּגְמָרָא רֵישׁ פרק י' דְּבָבָא בַּתְרָא{{שוליים|4}}]. וּכְהַאי גַּוְנָא כַּמָּה מִלֵּי דִּשְׁכִיחֵי טוּבָא. וּבִפְרָט בְּעִנְיַן לְקַדֵּשׁ עַצְמוֹ בַּמֻּתָּר לוֹ, שֶׁהוּא מִדְּאוֹרָיְתָא, כְּמוֹ שֶׁכָּתוּב{{שוליים|5}}: "קְדוֹשִׁים תִּהְיוּ" וגו' "וְהִתְקַדִּשְׁתֶּם" וגו'. וְגַם דִּבְרֵי סוֹפְרִים חֲמוּרִים מִדִּבְרֵי תּוֹרָה{{שוליים|6}} וכו'. אֶלָּא שֶׁכָּל אֵלּוּ וְכַיּוֹצֵא בָּהֶן הֵן מֵעֲוֹנוֹת שֶׁאָדָם דָּשׁ בַּעֲקֵבָיו, וְגַם נַעֲשֹוּ כְּהֶתֵּר מֵחֲמַת שֶׁעָבַר וְשָׁנָה{{שוליים|7}} וכו'.{{ש}}
אֲבָל בֶּאֱמֶת, אִם הוּא יוֹדֵעַ סֵפֶר וּמַחֲזִיק בְּתוֹרַת ה' וְקִרְבַת אֱלֹקִים יֶחְפָּץ, גָּדוֹל עֲוֹנוֹ מִנְּשֹׂא וְאַשְׁמָתוֹ גָּדְלָה בְּכִפְלֵי כִּפְלַיִם, בְּמַה שֶׁאֵינוֹ נִלְחָם וּמִתְגַבֵּר עַל יִצְרוֹ בְּעֵרֶךְ וּבְחִינַת מִלְחָמָה עֲצוּמָה הַנִּזְכֶּרֶת לְעֵיל, מֵאַשְׁמַת קַל שֶׁבַּקַּלִּים מִיּוֹשְׁבֵי קְרָנוֹת הָרְחוֹקִים מֵה' וְתוֹרָתוֹ, וְאֵין אַשְׁמָתָם גְּדוֹלָה כָּל כָּךְ, בְּמַה שֶׁאֵינָם כּוֹבְשִׁים יִצְרָם הַבּוֹעֵר כְּאֵשׁ לֶהָבָה מִפְּנֵי פַּחַד ה' הַמֵּבִין וּמַבִּיט אֶל כָּל מַעֲשֵׂיהֶם, כְּאַשְׁמַת כָּל הַקָּרֵב הַקָּרֵב אֶל ה' וְאֶל תּוֹרָתוֹ וַעֲבוֹדָתוֹ. וּכְמוֹ שֶׁאָמְרוּ רַזַ"ל גַּבֵּי אַחֵר, שֶׁיָּדַע בִּכְבוֹדִי וכו'{{שוליים|8}}. וְלָכֵן אָמְרוּ רַזַ"ל{{שוליים|9}} עַל עַמֵּי הָאָרֶץ שֶׁזְּדוֹנוֹת נַעֲשֹוּ לָהֶם כִּשְׁגָגוֹת.{{ש}}
סוףקובץ
#####תניא מנוקד/חלק א/פרק לא
==פרק לא== 
וְהִנֵּה אַף אִם, כְּשֶׁיַּאֲרִיךְ הַרְבֵּה לְהַעֲמִיק בָּעִנְיָנִים הַנִּזְכָּרִים לְעֵיל כְּשָׁעָה וּשְׁתַּיִם לִהְיוֹת בִּנְמִיכַת רוּחַ וְלֵב נִשְׁבָּר, יָבֹא לִידֵי עַצְבוּת גְּדוֹלָה, לֹא יָחוּשׁ. וְאַף שֶׁעַצְבוּת הִיא מִצַּד קְלִפַּת נֹגַהּ וְלֹא מִצַּד הַקְּדֻשָּׁה, כִּי בְּצַד הַקְּדֻשָּׁה כְּתִיב{{שוליים|1}}: "עֹז וְחֶדְוָה בִּמְקוֹמוֹ", וְאֵין הַשְּׁכִינָה שׁוֹרָה אֶלָּא מִתּוֹךְ שִׂמְחָה וְכֵן לִדְבַר הֲלָכָה וכו'{{שוליים|2}}. אֶלָּא שֶׁאִם הָעַצְבוּת הִיא מִמִּלֵּי דִּשְׁמַיָּא, הִיא מִבְּחִינַת טוֹב שֶׁבַּנֹּגַהּ [וְלָכֵן כָּתַב הָאֲרִ"י זַ"ל שֶׁאֲפִלּוּ דַּאֲגַת הָעֲוֹנוֹת אֵינָהּ רְאוּיָה כִּי אִם בִּשְׁעַת הַוִּדּוּי, וְלֹא בִּשְׁעַת הַתְּפִלָּה וְתַלְמוּד תּוֹרָה שֶׁצְּרִיכִים לִהְיוֹת בְּשִׂמְחָה שֶׁמִּצַּד הַקְּדֻשָּׁה דַּוְקָא]. אַף עַל פִּי כֵן הֲרֵי כָּךְ הִיא הַמִּדָּה, לְאַכְפְּיָא לְסִטְרָא אַחֲרָא בְּמִינָהּ וְדֻגְמָתָהּ. כְּמַאֲמַר רַבּוֹתֵינוּ זִכְרוֹנָם לִבְרָכָה{{שוליים|3}}: מִנֵּהּ וּבֵהּ אִבָּא לִשְׁדְּיָא בֵּהּ נַרְגָּא, וּפָגַע בּוֹ כַּיּוֹצֵא בּוֹ. וְעַל זֶה נֶאֱמַר{{שוליים|4}}: "בְּכָל עֶצֶב יִהְיֶה מוֹתָר"; וְהַיִּתְרוֹן הִיא הַשִּׂמְחָה הַבָּאָה אַחַר הָעֶצֶב, כְּדִלְקַמָּן.{{ש}}
אַךְ בֶּאֱמֶת אֵין לֵב נִשְׁבָּר וּמְרִירוּת הַנֶּפֶשׁ עַל רִחוּקָהּ מֵאוֹר פְּנֵי ה' וְהִתְלַבְּשׁוּתָהּ בְּסִטְרָא אַחֲרָא נִקְרָאִים בְּשֵׁם עַצְבוּת כְּלָל בִּלְשׁוֹן הַקֹּדֶשׁ, כִּי עַצְבוּת הִיא שֶׁלִּבּוֹ מְטֻמְטָם כָּאֶבֶן וְאֵין חִיּוּת בְּלִבּוֹ. אֲבָל מְרִירוּת וְלֵב נִשְׁבָּר, אַדְּרַבָּה הֲרֵי יֵשׁ חִיּוּת בְּלִבּוֹ לְהִתְפַּעֵל וּלְהִתְמַרְמֵר; רַק שֶׁהִיא חִיּוּת מִבְּחִינַת גְּבוּרוֹת קְדוֹשׁוֹת, וְהַשִּׂמְחָה מִבְּחִינַת חֲסָדִים, כִּי הַלֵּב כָּלוּל מִשְׁתֵּיהֶן.{{ש}}
וְהִנֵּה לְעִתִּים, צָרִיךְ לְעוֹרֵר בְּחִינַת גְּבוּרוֹת הַקְּדוֹשׁוֹת, כְּדֵי לְהַמְתִּיק הַדִּינִים, שֶׁהֵם בְּחִינַת נֶפֶשׁ הַבַּהֲמִית וְיֵצֶר הָרָע כְּשֶׁשּׁוֹלֵט חַס וְשָׁלוֹם עַל הָאָדָם, כִּי אֵין הַדִּינִים נִמְתָּקִין אֶלָּא בְּשָׁרְשָׁן. וְלָכֵן אָמְרוּ רַבּוֹתֵינוּ זַ"ל{{שוליים|5}}: לְעוֹלָם יַרְגִּיז אָדָם יֵצֶר הַטוֹב. וְהַיְנוּ בְּכָל עֵת שֶׁרוֹאֶה בְּנַפְשׁוֹ שֶׁצָּרִיךְ לְכָךְ. אַךְ שְׁעַת הַכֹּשֶׁר, שֶׁהִיא שָׁעָה הַמְּיֻחֶדֶת וּרְאוּיָה לְכָךְ לְרֹב בְּנֵי הָאָדָם הִיא בְּשָׁעָה שֶׁהוּא עָצֵב בְּלָאו הָכִי מִמִּלֵּי דְּעָלְמָא, אוֹ כָּךְ בְּלִי שׁוּם סִבָּה, אֲזַי הִיא שְׁעַת הַכֹּשֶׁר לְהַפֵּךְ הָעֶצֶב, לִהְיוֹת מִמָּרֵי דְּחֻשְׁבָּנָא הַנִּזְכָּרִים לְעֵיל וּלְקַיֵּם מַאֲמַר רַבּוֹתֵינוּ זַ"ל{{שוליים|5}} לְעוֹלָם יַרְגִּיז וכו', כַּנִּזְכָּר לְעֵיל.{{ש}}
וּבָזֶה יִפָּטֵר מֵהָעַצְבוּת שֶׁמִּמִּלֵּי דְּעָלְמָא, וְאַחַר כָּךְ יָבֹא לִידֵי שִׂמְחָה אֲמִתִּית. דְּהַיְנוּ שֶׁזֹּאת יָשִׁיב אֶל לִבּוֹ לְנַחֲמוֹ בְּכִפְלַיִם, אַחַר הַדְּבָרִים וְהָאֱמֶת הָאֵלֶּה הַנִּזְכָּרִים לְעֵיל, לֵאמֹר לְלִבּוֹ: אֱמֶת הוּא כֵּן בְּלִי סָפֵק, שֶׁאֲנִי רָחוֹק מְאֹד מֵה' בְּתַכְלִית וּמְשֻׁקָּץ וּמְתֹעָב וכו'. אַךְ כָּל זֶה הוּא אֲנִי לְבַדִּי, הוּא הַגּוּף עִם נֶפֶשׁ הַחִיּוּנִית שֶׁבּוֹ. אֲבָל מִכָּל מָקוֹם יֵשׁ בְּקִרְבִּי חֵלֶק ה' מַמָּשׁ, שֶׁיֶּשְׁנוֹ אֲפִלּוּ בְּקַל שֶׁבַּקַּלִּים, שֶׁהִיא נֶפֶשׁ הָאֱלֹהִית עִם נִצּוֹץ אֱלֹקוּת מַמָּשׁ הַמְּלֻבָּשׁ בָּהּ לְהַחֲיוֹתָהּ; רַק שֶׁהִיא בִּבְחִינַת גָּלוּת. וְאִם כֵּן אַדְּרַבָּה, כָּל מַה שֶּׁאֲנִי בְּתַכְלִית הָרִחוּק מֵה' וְהַתֵּעוּב וְשִׁקּוּץ, הֲרֵי נֶפֶשׁ הָאֱלֹהִית שֶׁבִּי בְּגָלוּת גָּדוֹל יוֹתֵר, וְהָרַחְמָנוּת עָלֶיהָ גְּדוֹלָה מְאֹד. וְלָזֶה אָשִׂים כָּל מְגַמָּתִי וְחֶפְצִי לְהוֹצִיאָהּ וּלְהַעֲלוֹתָהּ מִגָּלוּת זֶה לַהֲשִׁיבָהּ אֶל בֵּית אָבִיהָ כִּנְעוּרֶיהָ, קֹדֶם שֶׁנִּתְלַבְּשָׁה בְּגוּפִי, שֶׁהָיְתָה נִכְלֶלֶת בְּאוֹרוֹ יִתְבָּרַךְ וּמְיֻחֶדֶת עִמּוֹ בְּתַכְלִית. וְגַם עַתָּה כֵּן תְּהֵא כְּלוּלָה וּמְיֻחֶדֶת בּוֹ יִתְבָּרַךְ, כְּשֶׁאָשִׂים כָּל מְגַמָּתִי בְּתוֹרָה וּמִצְוֹת, לְהַלְבִּישׁ בָּהֶן כָּל עֶשֶׂר בְּחִינוֹתֶיהָ כַּנִּזְכָּר לְעֵיל. וּבִפְרָט בְּמִצְוַת תְּפִלָּה, לִצְעֹק אֶל ה' בַּצַּר לָהּ מִגָּלוּתָהּ בְּגוּפִי הַמְּשֻׁקָּץ, לְהוֹצִיאָהּ מִמַּסְגֵּר וּלְדָבְקָה בּוֹ יִתְבָּרַךְ. וְזוֹ הִיא בְּחִינַת תְּשׁוּבָה וּמַעֲשִׂים טוֹבִים, שֶׁהֵן מַעֲשִׂים טוֹבִים שֶׁעוֹשֶׂה כְּדֵי לְהָשִׁיב חֵלֶק ה' לִמְקוֹרָא וְשָׁרְשָׁא דְּכָל עָלְמִין.{{ש}}
וְזֹאת תִּהְיֶה עֲבוֹדָתוֹ כָּל יָמָיו בְּשִׂמְחָה רַבָּה, הִיא שִׂמְחַת הַנֶּפֶשׁ בְּצֵאתָהּ מֵהַגּוּף הַמְּתֹעָב וְשָׁבָה אֶל בֵּית אָבִיהָ כִּנְעֻרֶיהָ בִּשְׁעַת הַתּוֹרָה וְהָעֲבוֹדָה, וּכְמַאֲמַר רַזַ"ל, לִהְיוֹת כָּל יָמָיו בִּתְשׁוּבָה, וְאֵין לְךָ שִׂמְחָה גְּדוֹלָה כְּצֵאת מֵהַגָּלוּת וְהַשִּׁבְיָה. כִּמְשַׁל בֶּן מֶלֶךְ שֶׁהָיָה בַּשִּׁבְיָה וְטוֹחֵן בְּבֵית הָאֲסוּרִים וּמְנֻוָּל בָּאַשְׁפָּה, וְיָצָא לַחָפְשִׁי אֶל בֵּית אָבִיו הַמֶּלֶךְ. וְאַף שֶׁהַגּוּף עוֹמֵד בְּשִׁקּוּצוֹ וְתֵעוּבוֹ, וּכְמוֹ שֶׁכָּתוּב בַּזֹּהַר דְּנִקְרָא מַשְׁכָּא דְּחִוְיָא, כִּי מַהוּתָהּ וְעַצְמוּתָהּ שֶׁל הַנֶּפֶשׁ הַבַּהֲמִית לֹא נֶהְפַּךְ לְטוֹב לִכָּלֵל בַּקְּדֻשָּׁה, מִכָּל מָקוֹם תִּיקַר נַפְשׁוֹ בְּעֵינָיו לִשְׂמֹחַ בְּשִׂמְחָתָהּ יוֹתֵר מֵהַגּוּף הַנִּבְזֶה, שֶׁלֹּא לְעַרְבֵּב וּלְבַלְבֵּל שִׂמְחַת הַנֶּפֶשׁ בְּעִצְּבוֹן הַגּוּף.{{ש}}
וְהִנֵּה בְּחִינָה זוֹ הִיא בְּחִינַת יְצִיאַת מִצְרַיִם, שֶׁנֶּאֱמַר בָּהּ{{שוליים|6}} "כִּי בָרַח הָעָם". דְּלִכְאוֹרָה הוּא תָּמוּהַּ, לָמָּה הָיְתָה כָּזֹאת? וְכִי אִלּוּ אָמְרוּ לְפַרְעֹה לְשַׁלְּחָם חָפְשִׁי לְעוֹלָם, לֹא הָיָה מֻכְרָח לְשַׁלְּחָם? אֶלָּא מִפְּנֵי שֶׁהָרַע שֶׁבְּנַפְשׁוֹת יִשְׂרָאֵל עֲדַיִן הָיָה בְּתָקְפוּ בֶּחָלָל הַשְּׂמָאלִי, כִּי לֹא פָּסְקָה זֻהֲמָתָם עַד מַתַּן תּוֹרָה. רַק מְגַמָּתָם וְחֶפְצָם הָיְתָה לָצֵאת נַפְשָׁם הָאֱלֹהִית מִגָּלוּת הַסִּטְרָא אַחֲרָא, הִיא טֻמְאַת מִצְרַיִם, וּלְדָבְקָה בּוֹ יִתְבָּרַךְ, וּכְדִכְתִיב: "ה' עֻזִּי וּמָעֻזִּי וּמְנוּסִי בְּיוֹם צָרָה" וגו'{{שוליים|7}}, "מִשְׂגַּבִּי וּמְנוּסִי" וגו'{{שוליים|8}}, וְהוּא מָנוֹס לִי וגו'{{שוליים|9}}. וְלָכֵן לֶעָתִיד, כְּשֶׁיַּעֲבִיר ה' רוּחַ הַטֻּמְאָה מִן הָאָרֶץ, כְּתִיב{{שוליים|10}}: "וּבִמְנוּסָה לֹא תֵלֵכוּן כִּי הוֹלֵךְ לִפְנֵיכֶם ה'" וגו'.{{ש}}
וְלִהְיוֹת בְּחִינַת תְּשׁוּבָה זוֹ בְּיֶתֶר שְׂאֵת וְיֶתֶר עֹז מֵעֻמְקָא דְּלִבָּא, וְגַם שִׂמְחַת הַנֶּפֶשׁ תִהְיֶה בְּתוֹסֶפֶת אוֹרָה וְשִׂמְחָה, כַּאֲשֶׁר יָשִׁיב אֶל לִבּוֹ דַּעַת וּתְבוּנָה, לְנַחֲמוֹ מֵעִצְּבוֹנוֹ וִיגוֹנוֹ לֵאמֹר כַּנִּזְכָּר לְעֵיל: הֵן אֱמֶת כו', אַךְ אֲנִי לֹא עָשִׂיתִי אֶת עַצְמִי. וְלָמָּה עָשָׂה ה' כָּזֹאת, לְהוֹרִיד חֵלֶק מֵאוֹרוֹ יִתְבָּרַךְ הַמְּמַלֵּא וְסוֹבֵב כָּל עָלְמִין וְכֹלָּא קַמֵּהּ כְּלָא חָשִׁיב, וְהִלְבִּישׁוֹ בְּמַשְׁכָּא דְּחִוְיָא וְטִפָּה סְרוּחָה? אֵין זֶה כִּי אִם יְרִידָה זוֹ הִיא צֹרֶךְ עֲלִיָּה, לְהַעֲלוֹת לַה' כָּל נֶפֶשׁ הַחִיּוּנִית הַבַּהֲמִית שֶׁמִּקְּלִפַּת נֹגַהּ וְכָל לְבוּשֶׁיהָ, הֵן בְּחִינַת מַחֲשָׁבָה דִּבּוּר וּמַעֲשֶׂה שֶׁלָּהּ, עַל יְדֵי הִתְלַבְּשׁוּתָן בְּמַעֲשֵׂה דִּבּוּר וּמַחֲשֶׁבֶת הַתּוֹרָה [וּכְמוֹ שֶׁיִּתְבָּאֵר לְקַמָּן עִנְיַן הַעֲלָאָה זוֹ בַּאֲרִיכוּת, אֵיךְ שֶׁהִיא תַּכְלִית בְּרִיאַת הָעוֹלָם]. וְאִם כֵּן אֵפוֹא זֹאת אֶעֱשֶׂה, וְזֹאת תִּהְיֶה מְגַמָּתִי כָּל יְמֵי חֶלְדִּי, לְכָל בָּהֶן חַיֵּי רוּחִי וְנַפְשִׁי, וּכְמוֹ שֶׁכָּתוּב{{שוליים|11}}: "אֵלֶיךָ ה' נַפְשִׁי אֶשָּׂא". דְּהַיְנוּ לְקַשֵּׁר מַחֲשַׁבְתִּי וְדִבּוּרִי בְּמַחֲשַׁבְתּוֹ וְדִבּוּרוֹ יִתְבָּרַךְ, וְהֵן הֵן גּוּפֵי הֲלָכוֹת הָעֲרוּכוֹת לְפָנֵינוּ, וְכֵן מַעֲשֶׂה בְּמַעֲשֵׂה הַמִּצְוֹת. שֶׁלָּכֵן נִקְרֵאת הַתּוֹרָה "מְשִׁיבַת נָפֶשׁ"{{שוליים|12}}, פֵּרוּשׁ, לִמְקוֹרָהּ וְשָׁרְשָׁהּ. וְעַל זֶה נֶאֱמַר{{שוליים|13}}: "פִּקּוּדֵי ה' יְשָׁרִים מְשַׂמְּחֵי לֵב":{{ש}}
סוףקובץ
#####תניא מנוקד/חלק א/פרק לב
==פרק לב== 
וְהִנֵּה עַל יְדֵי קִיּוּם הַדְּבָרִים הַנִּזְכָּרִים לְעֵיל, לִהְיוֹת גּוּפוֹ נִבְזֶה וְנִמְאָס בְּעֵינָיו, רַק שִׂמְחָתוֹ תִּהְיֶה שִׂמְחַת הַנֶּפֶשׁ לְבַדָּהּ, הֲרֵי זוֹ דֶּרֶךְ יְשָׁרָה וְקַלָּה לָבֹא לִידֵי קִיּוּם מִצְוַת "וְאָהַבְתָּ לְרֵעֲךָ כָּמוֹךָ"{{שוליים|1}} לְכָל נֶפֶשׁ מִיִּשְׂרָאֵל, לְמִגָּדוֹל וְעַד קָטָן. כִּי מֵאַחַר שֶׁגּוּפוֹ נִמְאָס וּמְתֹעָב אֶצְלוֹ, וְהַנֶּפֶשׁ וְהָרוּחַ – מִי יוֹדֵעַ גְּדֻלָּתָן וּמַעֲלָתָן בְּשָׁרְשָׁן וּמְקוֹרָן בֵּאלֹקִים חַיִּים. בְּשַׁגָּם שֶׁכֻּלָּן מַתְאִימוֹת וְאָב אֶחָד לְכֻלָּנָה, וְלָכֵן נִקְרְאוּ כָּל יִשְׂרָאֵל אַחִים מַמָּשׁ, מִצַּד שֹׁרֶשׁ נַפְשָׁם בַּה' אֶחָד, רַק שֶׁהגּוּפִים מְחֻלָּקִים. וְלָכֵן הָעוֹשִׂים גּוּפָם עִקָּר וְנַפְשָׁם טְפֵלָה, אִי אֶפְשָׁר לִהְיוֹת אַהֲבָה וְאַחֲוָה אֲמִתִּית בֵּינֵיהֶם, אֶלָּא הַתְּלוּיָה בַּדָּבָר לְבַדָּהּ.{{ש}}
וְזֶהוּ שֶׁאָמַר הִלֵּל הַזָּקֵן עַל קִיּוּם מִצְוָה זוֹ, "זֶהוּ כָּל הַתּוֹרָה כֻּלָּהּ, וְאִידָךְ פֵּרוּשָׁא הוּא" כו'{{שוליים|2}}. כִּי יְסוֹד וְשֹׁרֶשׁ כָּל הַתּוֹרָה הוּא לְהַגְבִּיהַּ וּלְהַעֲלוֹת הַנֶּפֶשׁ עַל הַגּוּף מַעְלָה מַעְלָה עַד עִקְּרָא וְשָׁרְשָׁא דְּכָל עָלְמִין, וְגַם לְהַמְשִׁיךְ אוֹר אֵין סוֹף בָּרוּךְ הוּא בִּכְנֶסֶת יִשְׂרָאֵל לְמֶהֱוֵי אֶחָד בְּאֶחָד דַּוְקָא, וְלֹא כְּשֶׁיֵּשׁ פֵּרוּד חַס וְשָׁלוֹם בַּנְּשָׁמוֹת, דְּקֻדְשָׁא בְּרִיךְ הוּא לָא שַׁרְיָא בַּאֲתַר פָּגִים. וּכְמוֹ שֶׁנֶּאֱמַר{{שוליים|3}}: "בָּרְכֵנוּ אָבִינוּ כֻּלָּנוּ כְּאֶחָד בְּאוֹר פָּנֶיךָ", וּכְמוֹ שֶׁנִּתְבָּאֵר בְּמָקוֹם אַחֵר בַּאֲרִיכוּת.{{ש}}
וּמַה שֶּׁכָּתוּב בַּגְּמָרָא{{שוליים|4}} שֶׁמִּי שֶׁרוֹאֶה בַּחֲבֵרוֹ שֶׁחָטָא, מִצְוָה לִשְׂנֹאתוֹ וְגַם לוֹמַר לְרַבּוֹ שֶׁיִּשְׂנָאֵהוּ, הַיְנוּ בַּחֲבֵרוֹ בְּתוֹרָה וּמִצְוֹת וּכְבָר קִיֵּם בּוֹ מִצְוַת "הוֹכֵחַ תּוֹכִיחַ אֶת עֲמִיתֶךָ"{{שוליים|5}}, עַם שֶׁאִתְּךָ בַּתּוֹרָה וּבַמִּצְוֹת{{שוליים|6}}, וְאַף עַל פִּי כֵן לֹא שָׁב מֵחֶטְאוֹ, כְּמוֹ שֶׁכָּתַב בְּסֵפֶר חֲרֵדִים{{שוליים|7}}. אֲבָל מִי שֶׁאֵינוֹ חֲבֵרוֹ וְאֵינוֹ מְקֹרָב אֶצְלוֹ, הִנֵּה עַל זֶה אָמַר הִלֵּל הַזָּקֵן{{שוליים|8}}: הֱוֵי מִתַּלְמִידָיו שֶׁל אַהֲרֹן, אוֹהֵב שָׁלוֹם וכו', אוֹהֵב אֶת הַבְּרִיּוֹת וּמְקָרְבָן לַתּוֹרָה. לוֹמַר שֶׁאַף הָרְחוֹקִים מִתּוֹרַת ה' וַעֲבוֹדָתוֹ, וְלָכֵן נִקְרָאִים בְּשֵׁם "בְּרִיּוֹת" בְּעָלְמָא, צָרִיךְ לְמָשְׁכָן בְּחַבְלֵי עֲבוֹתוֹת אַהֲבָה, וְכֻלֵּי הַאי וְאוּלַי יוּכַל לְקָרְבָן לְתוֹרָה וַעֲבוֹדַת ה'; וְהֵן לֹא, לֹא הִפְסִיד שְׂכַר מִצְוַת אַהֲבַת רֵעִים.{{ש}}
וְגַם הַמְּקֹרָבִים אֵלָיו וְהוֹכִיחָם וְלֹא שָׁבוּ מֵעֲוֹנוֹתֵיהֶם, שֶׁמִּצְוָה לִשְׂנֹאתָם, מִצְוָה לְאָהֳבָם גַּם כֵּן, וּשְׁתֵּיהֶן הֵן אֱמֶת: שִׂנְאָה מִצַּד הָרַע שֶׁבָּהֶם, וְאַהֲבָה מִצַּד בְּחִינַת הַטּוֹב הַגָּנוּז שֶׁבָּהֶם, שֶׁהוּא נִיצוֹץ אֱלֹקוּת שֶׁבְּתוֹכָם הַמְּחַיֶּה נַפְשָׁם הָאֱלֹקִית. וְגַם לְעוֹרֵר רַחֲמִים בְּלִבּוֹ עָלֶיהָ, כִּי הִיא בִּבְחִינַת גָּלוּת בְּתוֹךְ הָרַע מִסִּטְרָא אַחֲרָא הַגּוֹבֵר עָלֶיהָ בָּרְשָׁעִים. וְהָרַחֲמָנוּת מְבַטֶּלֶת הַשִּׂנְאָה וּמְעוֹרֶרֶת הָאַהֲבָה, כַּנּוֹדָע מִמַּה שֶּׁכָּתוּב{{שוליים|9}}: "לְיַעֲקֹב אֲשֶׁר פָּדָה אֶת אַבְרָהָם". [וְלֹא אָמַר דָּוִד הַמֶּלֶךְ עָלָיו הַשָּׁלוֹם{{שוליים|10}} "תַּכְלִית שִׂנְאָה שְׂנֵאתִים" וגו' אֶלָּא עַל הַמִּינִים וְהָאֶפִּיקוֹרְסִים שֶׁאֵין לָהֶם חֵלֶק בֵּאלֹהֵי יִשְׂרָאֵל, כִּדְאִיתָא בַּגְּמָרָא רֵישׁ פרק ט"ז דְּשַׁבָּת{{שוליים|11}}].
סוףקובץ
#####תניא מנוקד/חלק א/פרק לג
==פרק לג== 
עוֹד זֹאת תִּהְיֶה שִׂמְחַת הַנֶּפֶשׁ הָאֲמִתִּית, וּבִפְרָט כְּשֶׁרוֹאֶה בְּנַפְשׁוֹ בְּעִתִּים מְזֻמָּנִים שֶׁצָּרִיךְ לְזַכְּכָהּ וּלְהָאִירָהּ בְּשִׂמְחַת לֵבָב, אֲזַי יַעֲמִיק מַחַשַׁבְתּוֹ וִיצַיֵּר בְּשִׂכְלוֹ וּבִינָתוֹ עִנְיַן יִחוּדוֹ יִתְבָּרַךְ הָאֲמִתִּי, אֵיךְ הוּא מְמַלֵּא כָּל עָלְמִין עֶלְיוֹנִים וְתַחְתּוֹנִים. וַאֲפִלּוּ מְלֹא כָּל הָאָרֶץ הַלֵּזוּ הוּא כְּבוֹדוֹ יִתְבָּרַךְ וְכֹלָּא קַמֵּהּ כְּלָא חָשִׁיב מַמָּשׁ, וְהוּא לְבַדּוֹ הוּא בָּעֶלְיוֹנִים וְתַחְתּוֹנִים מַמָּשׁ כְּמוֹ שֶׁהָיָה לְבַדּוֹ קֹדֶם שֵׁשֶׁת יְמֵי בְּרֵאשִית. וְגַם עַתָּה כֵּן הוּא לְבַדּוֹ בְּלֹא שׁוּם שִׁנּוּי כְּלָל, מִפְּנֵי שֶׁכָּל הַנִּבְרָאִים בְּטֵלִים אֶצְלוֹ בִּמְצִיאוּת מַמָּשׁ כְּבִטּוּל אוֹתִיּוֹת הַדִּבּוּר וְהַמַּחֲשָׁבָה בִּמְקוֹרָן וְשָׁרְשָׁן, הוּא מַהוּת הַנֶּפֶשׁ וְעַצְמוּתָהּ, שֶׁהֵן עֶשֶׂר בְּחִינוֹתֶיהָ, חָכְמָה בִּינָה וָדַעַת כו', שֶׁאֵין בָּהֶם בְּחִינַת אוֹתִיּוֹת עֲדַיִן קֹדֶם שֶׁמִּתְלַבֶּשֶׁת בִּלְבוּשׁ הַמַּחֲשָׁבָה [כְּמוֹ שֶׁנִּתְבָּאֵר בִּפְרָקִים כ' וכ"א בַּאֲרִיכוּת, עַיֵּן שָׁם]. וּכְמוֹ שֶׁנִּתְבָּאֵר גַּם כֵּן בְּמָקוֹם אַחֵר מָשָׁל גַּשְׁמִי לָזֶה, מֵעִנְיַן בִּטּוּל זִיו וְאוֹר הַשֶּׁמֶשׁ בִּמְקוֹרוֹ, הוּא גּוּף כַּדּוּר הַשֶּׁמֶשׁ שֶׁבָּרָקִיעַ, שֶׁגַּם שָׁם מֵאִיר וּמִתְפַּשֵּׁט וַדַּאי זִיווֹ וְאוֹרוֹ, וּבְיֶתֶר שְׂאֵת מֵהִתְפַּשְּׁטוּתוֹ וְהֶאָרָתוֹ בַּחֲלַל הָעוֹלָם. אֶלָּא שֶׁשָּׁם הוּא בָּטֵל בִּמְצִיאוּת בִּמְקוֹרוֹ, וּכְאִלּוּ אֵינוֹ בִּמְצִיאוּת כְּלָל. וְכָכָה מַמָּשׁ דֶּרֶךְ מָשָׁל הוּא בִּטּוּל הָעוֹלָם וּמְלֹאוֹ בִּמְצִיאוּת לְגַבֵּי מְקוֹרוֹ, שֶׁהוּא אוֹר אֵין סוֹף בָּרוּךְ הוּא, וּכְמוֹ שֶׁנִּתְבָּאֵר שָׁם בַּאֲרִיכוּת.{{ש}}
וְהִנֵּה כְּשֶׁיַּעֲמִיק בָּזֶה הַרְבֵּה, יִשְׂמַח לִבּוֹ וְתָגֵל נַפְשׁוֹ אַף גִּילַת וְרַנֵּן בְּכָל לֵב וָנֶפֶשׁ וּמְאֹד בֶּאֱמוּנָה זוֹ כִּי רַבָּה הִיא, כִּי הִיא קִרְבַת אֱלֹהִים מַמָּשׁ, וְזֶה כָּל הָאָדָם וְתַכְלִית בְּרִיאָתוֹ וּבְרִיאַת כָּל הָעוֹלָמוֹת, עֶלְיוֹנִים וְתַחְתּוֹנִים, לִהְיוֹת לוֹ דִּירָה בַּתַּחְתּוֹנִים, כְּמוֹ שֶׁיִּתְבָּאֵר לְקַמָּן בַּאֲרִיכוּת.{{ש}}
וְהִנֵּה כַּמָּה גְּדוֹלָה שִׂמְחַת הֶדְיוֹט וּשְׁפַל אֲנָשִׁים בְּהִתְקָרְבוּתוֹ לְמֶלֶךְ בָּשָׂר וָדָם הַמִּתְאַכְסֵן וְדָר עִמּוֹ בְּבֵיתוֹ. וְקַל וָחֹמֶר לְאֵין קֵץ לְקִרְבַת וְדִירַת מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, וּכְדִכְתִיב{{שוליים|1}}: "כִּי מִי הוּא זֶה אֲשֶׁר עָרַב לִבּוֹ לָגֶשֶׁת אֵלַי נְאֻם ה'".{{ש}}
וְעַל זֶה תִּקְּנוּ לִתֵּן שֶׁבַח וְהוֹדָיָה לִשְׁמוֹ יִתְבָּרַךְ בְּכָל בֹּקֶר וְלוֹמַר: "אַשְׁרֵינוּ מַה טּוֹב חֶלְקֵנוּ וכו' וּמַה יָּפָה יְרֻשָּׁתֵנוּ". כְּלוֹמַר, כְּמוֹ שֶׁהָאָדָם שָׂשֹ וְשָׂמֵחַ בִּירֻשָּׁה שֶׁנָּפְלָה לוֹ הוֹן עָתֵק שֶׁלֹּא עָמַל בּוֹ, כֵּן וְיוֹתֵר מִכֵּן לְאֵין קֵץ יֵשׁ לָנוּ לִשְׂמֹחַ עַל יְרֻשָּׁתֵנוּ שֶׁהִנְחִילוּנוּ אֲבוֹתֵינוּ, הוּא יִחוּד ה' הָאֲמִתִּי, אֲשֶׁר אֲפִלּוּ בָּאָרֶץ מִתַּחַת אֵין עוֹד מִלְּבַדּוֹ וְזוֹ הִיא דִּירָתוֹ בַּתַּחְתּוֹנִים. וְזֶהוּ שֶׁאָמְרוּ רַבּוֹתֵינוּ זִכְרוֹנָם לִבְרָכָה{{שוליים|2}}: "תַּרְיָ"ג מִצְוֹת נִתְּנוּ לְיִשְׂרָאֵל. בָּא חֲבַקּוּק וְהֶעֱמִידָן עַל אַחַת, שֶׁנֶּאֱמַר{{שוליים|3}}: 'וְצַדִּיק בֶּאֱמוּנָתוֹ יִחְיֶה'". כְּלוֹמַר, כְּאִלּוּ אֵינָהּ רַק מִצְוָה אַחַת, הִיא הָאֱמוּנָה לְבַדָּהּ. כִּי עַל יְדֵי הָאֱמוּנָה לְבַדָּהּ יָבֹא לְקִיּוּם כָּל הַתַּרְיָ"ג מִצְוֹת. דְּהַיְנוּ כְּשֶׁיִּהְיֶה לִבּוֹ שָׂשֹ וְשָׂמֵחַ בֶּאֱמוּנָתוֹ בְּיִחוּד ה' בְּתַכְלִית הַשִּׂמְחָה, כְּאִלּוּ לֹא הָיְתָה עָלָיו רַק מִצְוָה זוֹ לְבַדָּהּ וְהִיא לְבַדָּהּ תַּכְלִית בְּרִיאָתוֹ וּבְרִיאַת כָּל הָעוֹלָמוֹת, הֲרֵי בְּכֹחַ וְחִיּוּת נַפְשׁוֹ בְּשִׂמְחָה רַבָּה זוֹ תִּתְעַלֶּה נַפְשׁוֹ לְמַעְלָה מַעְלָה עַל כָּל הַמּוֹנְעִים קִיּוּם כָּל הַתַּרְיַ"ג מִצְוֹת מִבַּיִת וּמִחוּץ.{{ש}}
וְזֶהוּ שֶׁאָמַר "בֶּאֱמוּנָתוֹ יִחְיֶה", יִחְיֶה דַּיְקָא, כִּתְחִיַּת הַמֵּתִים דֶּרֶךְ מָשָׁל, כָּךְ תִּחְיֶה נַפְשׁוֹ בְּשִׂמְחָה רַבָּה זוֹ. וְהִיא שִׂמְחָה כְּפוּלָה וּמְכֻפֶּלֶת, כִּי מִלְּבַד שִׂמְחַת הַנֶּפֶשׁ הַמַּשְׂכֶּלֶת בְּקִרְבַת ה' וְדִירָתוֹ אִתּוֹ עִמּוֹ, עוֹד זֹאת יִשְׂמַח בְּכִפְלַיִם בְּשִׂמְחַת ה' וְגֹדֶל נַחַת רוּחַ לְפָנָיו יִתְבָּרַךְ בֶּאֱמוּנָה זוֹ, דְּאִתְכַּפְיָא סִטְרָא אַחֲרָא מַמָּשׁ וְאִתְהֲפֵךְ חֲשׁוֹכָא לִנְהוֹרָא, שֶׁהוּא חֹשֶׁךְ הַקְּלִפּוֹת שֶׁבָּעוֹלָם הַזֶּה הַחָמְרִי, הַמַּחֲשִׁיכִים וּמְכַסִּים עַל אוֹרוֹ יִתְבָּרַךְ עַד עֵת קֵץ, כְּמוֹ שֶׁכָּתוּב{{שוליים|4}}: "קֵץ שָׂם לַחֹשֶׁךְ" [דְּהַיְנוּ קֵץ הַיָּמִין, שֶׁיַּעֲבִיר רוּחַ הַטֻּמְאָה מִן הָאָרֶץ וְנִגְלָה כְּבוֹד ה' וְרָאוּ כָל בָּשָׂר יַחְדָּיו, וּכְמוֹ שֶׁיִּתְבָּאֵר לְקַמָּן]. וּבִפְרָט בְּחוּצָה לָאָרֶץ, שֶׁאֲוִיר אֶרֶץ הָעַמִּים טָמֵא וּמָלֵא קְלִפּוֹת וְסִטְרָא אַחֲרָא. וְאֵין שִׂמְחָה לְפָנָיו יִתְבָּרַךְ כָּאוֹרָה וְשִׂמְחָה בְּיִתְרוֹן אוֹר הַבָּא מִן הַחֹשֶׁךְ דַּיְקָא.{{ש}}
וְזֶהוּ שֶׁכָּתוּב{{שוליים|5}} "יִשְׂמַח יִשְׂרָאֵל בְּעֹשָׂיו", פֵּרוּשׁ, שֶׁכָּל מִי שֶׁהוּא מִזֶּרַע יִשְׂרָאֵל יֵשׁ לוֹ לִשְׂמֹחַ בְּשִׂמְחַת ה' אֲשֶׁר שָׂשֹ וְשָׂמֵחַ בְּדִירָתוֹ בַּתַּחְתּוֹנִים, שֶׁהֵם בְּחִינַת עֲשִׂיָּה גַּשְׁמִית מַמָּשׁ. וְזֶהוּ שֶׁכָּתוּב "בְּעֹשָׂיו" לְשׁוֹן רַבִּים, שֶׁהוּא עוֹלָם הַזֶּה הַגַּשְׁמִי הַמָּלֵא קְלִפּוֹת וְסִטְרָא אַחֲרָא, שֶׁנִּקְרָא רְשׁוּת הָרַבִּים וְטַוְּרֵי דְּפֵרוּדָא. וְאִתְהַפְּכָן לִנְהוֹרָא וְנַעֲשִׂים רְשׁוּת הַיָּחִיד לְיִחוּדוֹ יִתְבָּרַךְ בֶּאֱמוּנָה זוֹ.{{ש}}
סוףקובץ
#####תניא מנוקד/חלק א/פרק לד
==פרק לד== 
וְהִנֵּה מֻדַּעַת זֹאת שֶׁהָאָבוֹת הֵן הֵן הַמֶּרְכָּבָה, שֶׁכָּל יְמֵיהֶם לְעוֹלָם לֹא הִפְסִיקוּ אֲפִלּוּ שָׁעָה אֶחָת מִלְּקַשֵּׁר דַּעְתָּם וְנִשְׁמָתָם לְרִבּוֹן הָעוֹלָמִים בַּבִּטּוּל הַנִּזְכָּר לְעֵיל לְיִחוּדוֹ יִתְבָּרַךְ. וְאַחֲרֵיהֶם כָּל הַנְּבִיאִים, כָּל אֶחָד לְפִי מַדְרֵגַת נִשְׁמָתוֹ וְהַשָּׂגָתוֹ. וּמַדְרֵגַת מֹשֶׁה רַבֵּנוּ עָלָיו הַשָּׁלוֹם הִיא הָעוֹלָה עַל כֻּלָּנָה, שֶׁאָמְרוּ עָלָיו{{שוליים|1}}: שְׁכִינָה מְדַבֶּרֶת מִתּוֹךְ גְּרוֹנוֹ שֶׁל מֹשֶׁה. וּמֵעֵין זֶה זָכוּ יִשְׂרָאֵל בְּמַעֲמַד הַר סִינַי, רַק שֶׁלֹּא יָכְלוּ לִסְבֹּל, כְּמַאֲמַר רַזַ"ל{{שוליים|2}} שֶׁעַל כָּל דִּבּוּר פָּרְחָה נִשְׁמָתָן כו', שֶׁהוּא עִנְיַן בִּטּוּל בִּמְצִיאוּת הַנִּזְכָּר לְעֵיל. לָכֵן מִיָּד אָמַר לָהֶם לַעֲשֹוֹת לוֹ מִשְׁכָּן וּבוֹ קָדְשֵׁי הַקֳּדָשִׁים, לְהַשְׁרָאַת שְׁכִינָתוֹ, שֶׁהוּא גִּלּוּי יִחוּדוֹ יִתְבָּרַךְ כְּמוֹ שֶׁיִּתְבָּאֵר לְקַמָּן.{{ש}}
וּמִשֶּׁחָרַב בֵּית הַמִּקְדָּשׁ, אֵין לְהַקָּדוֹשׁ בָּרוּךְ הוּא בְּעוֹלָמוֹ מִשְׁכָּן וּמָכוֹן לְשִׁבְתּוֹ, הוּא יִחוּדוֹ יִתְבָּרַךְ, אֶלָּא אַרְבַּע אַמּוֹת שֶׁל הֲלָכָה{{שוליים|3}}, שֶׁהוּא רְצוֹנוֹ יִתְבָּרַךְ וְחָכְמָתוֹ הַמְּלֻבָּשִׁים בַּהֲלָכוֹת הָעֲרוּכוֹת לְפָנֵינוּ. וְלָכֵן, אַחַר שֶׁיַּעֲמִיק הָאָדָם מַחֲשַׁבְתּוֹ בְּעִנְיַן הַבִּטּוּל הַנִּזְכָּר לְעֵיל כְּפִי יְכָלְתּוֹ, זֹאת יָשִׁיב אֶל לִבּוֹ: כִּי מִהְיוֹת קָטָן שִׂכְלִי וְשֹׁרֶשׁ נִשְׁמָתִי מֵהָכִיל, לִהְיוֹת מֶרְכָּבָה וּמִשְׁכָּן לְיִחוּדוֹ יִתְבָּרַךְ בֶּאֱמֶת לַאֲמִתּוֹ, מֵאַחַר דְּלֵית מַחֲשָׁבָה דִּילִי תְּפִיסָא וּמַשֶּׂגֶת בּוֹ יִתְבָּרַךְ כְּלָל וּכְלָל שׁוּם הַשָּׂגָה בָּעוֹלָם, וְלֹא שֶׁמֶץ מֶנְהוּ מֵהַשָּׂגַת הָאָבוֹת וְהַנְּבִיאִים – אִי לָזֹאת אֶעֱשֶׂה לוֹ מִשְׁכָּן וּמָכוֹן לְשִׁבְתּוֹ, הוּא הָעֵסֶק בְּתַלְמוּד תּוֹרָה כְּפִי הַפְּנַאי שֶׁלִּי, בִּקְבִיעוּת עִתִּים בַּיּוֹם וּבַלַּיְלָה, כַּדָּת הַנִּתָּנָה לְכָל אֶחָד וְאֶחָד בְּהִלְכוֹת תַּלְמוּד תּוֹרָה, וּכְמַאֲמַר רַזַ"ל{{שוליים|4}}: אֲפִלּוּ פרק אֶחָד שַׁחֲרִית כו'. וּבָזֶה יִשְׂמַח לִבּוֹ וְיָגִיל, וְיִתֵּן הוֹדָאָה עַל חֶלְקוֹ בְּשִׂמְחָה וּבְטוּב לֵבָב עַל שֶׁזָּכָה לִהְיוֹת אוּשְׁפְּזִיכָן לַגְּבוּרָה פַּעֲמַיִם בְּכָל יוֹם, כְּפִי הָעֵת וְהַפְּנַאי שֶׁלּוֹ, כְּמִסַּת יָדוֹ אֲשֶׁר הִרְחִיב ה' לוֹ.{{ש}}
וְאִם יַרְחִיב ה' לוֹ עוֹד, אֲזַי טְהוֹר יָדַיִם יוֹסִיף אֹמֶץ, וּמַחֲשָׁבָה טוֹבָה כו'{{שוליים|5}}. וְגַם שְׁאָר הַיּוֹם כֻּלּוֹ, שֶׁעוֹסֵק בְּמַשָּׂא וּמַתָּן, יִהְיֶה מָכוֹן לְשִׁבְתּוֹ יִתְבָּרַךְ בִּנְתִינַת הַצְּדָקָה, שֶׁיִּתֵּן מִיְּגִיעוֹ, שֶׁהִיא מִמִּדּוֹתָיו שֶׁל הַקָּדוֹשׁ בָּרוּךְ הוּא, מָה הוּא רַחוּם וכו'{{שוליים|6}}, וּכְמוֹ שֶׁכָּתְבוּ בַּתִּקּוּנִים{{שוליים|7}}: חֶסֶד דְּרוֹעָא יְמִינָא. וְאַף שֶׁאֵינוֹ נוֹתֵן אֶלָּא חֹמֶשׁ, הֲרֵי הַחֹמֶשׁ מַעֲלֶה עִמּוֹ כָּל הָאַרְבַּע יָדוֹת לַה' לִהְיוֹת מָכוֹן לְשִׁבְתּוֹ יִתְבָּרַךְ. כַּנּוֹדָע מַאֲמַר רַזַ"ל{{שוליים|8}} שֶׁמִּצְוַת צְדָקָה שְׁקוּלָה כְּנֶגֶד כָּל הַקָּרְבָּנוֹת, וּבַקָּרְבָּנוֹת הָיָה כָּל הָחַי עוֹלֶה לַה' עַל יְדֵי בְּהֵמָה אַחַת, וְכָל הַצּוֹמֵחַ – עַל יְדֵי עִשָּׂרוֹן סֹלֶת אֶחָד בָּלוּל בַּשֶּׁמֶן כו'. וּמִלְּבַד זֶה, הֲרֵי בִּשְׁעַת הַתּוֹרָה וְהַתְּפִלָּה עוֹלֶה לַה' כָּל מַה שֶׁאָכַל וְשָׁתָה וְנֶהֱנָה מֵאַרְבַּע הַיָּדוֹת לִבְרִיאוּת גּוּפוֹ, כְּמוֹ שֶׁיִּתְבָּאֵר לְקַמָּן.{{ש}}
וְהִנֵּה בְּכָל פְּרָטֵי מִינֵי שִׂמְחַת הַנֶּפֶשׁ הַנִּזְכָּרִים לְעֵיל, אֵין מֵהֶן מְנִיעָה לִהְיוֹת נִבְזֶה בְּעֵינָיו נִמְאָס וְלֵב נִשְׁבָּר וְרוּחַ נְמוּכָה בִּשְׁעַת הַשִּׂמְחָה מַמָּשׁ, מֵאַחַר כִּי הֱיוֹתוֹ נִבְזֶה בְּעֵינָיו וכו' הוּא מִצַּד הַגּוּף וָנֶפֶשׁ הַבַּהֲמִית, וֶהֱיוֹתוֹ בְּשִׂמְחָה הוּא מִצַּד נֶפֶשׁ הָאֱלֹהִית וְנִצּוֹץ אֱלֹהוּת הַמְּלֻבָּשׁ בָּהּ לְהַחֲיוֹתָהּ כַּנִּזְכָּר לְעֵיל (בְּפֶרֶק ל"א). וּכְהַאי גַּוְנָא אִיתָא בַּזֹּהַר{{שוליים|9}}: בְּכִיָּה תְּקִיעָא בְּלִבָּאִי מִסִּטְרָא דָּא, וְחֶדְוָה תְּקִיעָא בְּלִבָּאִי מִסִּטְרָא דָּא.{{ש}}
סוףקובץ
#####תניא מנוקד/חלק א/פרק לה
==פרק לה== 
וְהִנֵּה לְתוֹסֶפֶת בְּאוֹר תֵּבַת "לַעֲשׂוֹתוֹ", וְגַם לְהָבִין מְעַט מִזְּעֵר תַּכְלִית בְּרִיאַת הַבֵּינוֹנִים וִירִידַת נִשְׁמוֹתֵיהֶם לָעוֹלָם הַזֶּה לְהִתְלַבֵּשׁ בַּנֶּפֶשׁ הַבַּהֲמִית שֶׁמֵּהַקְּלִפָּה וְסִטְרָא אַחֲרָא, מֵאַחַר שֶׁלֹּא יוּכְלוּ לְשַׁלְּחָהּ כָּל יְמֵיהֶם וְלִדְחוֹתָהּ מִמְּקוֹמָהּ, מֵחָלָל הַשְּׂמָאלִי שֶׁבַּלֵּב, שֶׁלֹּא יַעֲלוּ מִמֶּנָּה הִרְהוּרִים אֶל הַמֹּחַ, כִּי מַהוּתָהּ וְעַצְמוּתָהּ שֶׁל נֶפֶשׁ הַבַּהֲמִית שֶׁמֵּהַקְּלִפָּה הִיא בְּתָקְפָּהּ וּבִגְבוּרָתָהּ אֶצְלָם כְּתוֹלַדְתָּהּ, רַק שֶׁלְּבוּשֶׁיהָ אֵינָם מִתְלַבְּשִׁים בְּגוּפָם כַּנִּזְכָּר לְעֵיל. וְאִם כֵּן, לָמָּה זֶה יָרְדוּ נִשְׁמוֹתֵיהֶם לָעוֹלָם הַזֶּה לִיגַע לָרִיק חַס וְשָׁלוֹם, לְהִלָּחֵם כָּל יְמֵיהֶם עִם הַיֵּצֶר וְלֹא יוּכְלוּ לוֹ? וּתְהִי זֹאת נֶחָמָתָם לְנַחֲמָם בְּכִפְלַיִם לְתוּשִׁיָּה, וּלְשַׂמֵּחַ לִבָּם בַּה' הַשּׁוֹכֵן אִתָּם בְּתוֹךְ תּוֹרָתָם וַעֲבוֹדָתָם.{{ש}}
וְהוּא בְּהֶקְדֵּם לְשׁוֹן הַיְּנוּקָא [בזהר פ' בלק] עַל פָּסוּק{{שוליים|1}} "הֶחָכָם עֵינָיו בְּרֹאשׁוֹ": "וְכִי בְּאָן אֲתַר עֵינוֹי דְּבַר נַשׁ כו'? אֶלָּא קְרָא הָכִי הוּא וַדַּאי, דִּתְנָן: לָא יְהַךְ בַּר נַשׁ בְּגִלּוּי דְּרֵישָׁא אַרְבַּע אַמּוֹת. מַאי טַעְמָא? דִּשְׁכִינְתָּא שָׁרְיָא עַל רֵישֵׁהּ. וְכָל חָכָם עֵינוֹהִי וּמִלּוֹי בְּרֵישֵׁהּ אִנּוּן, בְּהַהוּא דְּשָׁרְיָא וְקָיְמָא עַל רֵישֵׁהּ. וְכַד עֵינוֹי תַּמָּן, לִנְדַּע דְּהַהוּא נְהוֹרָא דְּאַדְלִיק עַל רֵישֵׁהּ אִצְטְרִיךְ לְמִשְׁחָא, בְּגִין דְּגוּפָא דְּבַר נַשׁ אִיהוּ פְּתִילָה, וּנְהוֹרָא אַדְלִיק לְעֵלָּא. וּשְׁלֹמֹה מַלְכָּא צָוַח וְאָמַר{{שוליים|2}}: "וְשֶׁמֶן עַל רֹאשְׁךָ אַל יֶחְסַר", דְּהָא נְהוֹרָא דִּבְרֹאשׁוֹ אִצְטְרִיךְ לְמִשְׁחָא, וְאִנּוּן עוּבָדָאָן טָבָאָן. וְעַל דָּא הֶחָכָם עֵינָיו בְּרֹאשׁוֹ", עַד כָּאן לְשׁוֹנוֹ.{{ש}}
וְהִנֵּה בֵּאוּר מָשָׁל זֶה, שֶׁהִמְשִׁיל אוֹר הַשְּׁכִינָה לְנֵר שֶׁאֵינוֹ מֵאִיר וְנֶאֱחָז בַּפְּתִילָה בְּלִי שֶׁמֶן, וְכָךְ אֵין הַשְּׁכִינָה שׁוֹרָה עַל גּוּף הָאָדָם, שֶׁנִּמְשָׁל לִפְתִילָה, אֶלָּא עַל יְדֵי מַעֲשִׂים טוֹבִים דַּוְקָא, וְלֹא דַּי לוֹ בְּנִשְׁמָתוֹ שֶׁהִיא חֵלֶק אֱלוֹהַּ מִמַּעַל לִהְיוֹת הִיא כַּשֶּׁמֶן לַפְּתִילָה, מְבֹאָר וּמוּבָן הוּא לְכָל מַשְׂכִּיל. כִּי הִנֵּה נִשְׁמַת הָאָדָם, אֲפִלּוּ הוּא צַדִּיק גָּמוּר, עוֹבֵד ה' בְּיִרְאָה וְאַהֲבָה בְּתַעֲנוּגִים, אַף עַל פִּי כֵן אֵינָהּ בְּטֵלָה בִּמְצִיאוּת לְגַמְרֵי, לִבָּטֵל וְלִכָּלֵל בְּאוֹר ה' מַמָּשׁ לִהְיוֹת לַאֲחָדִים וּמְיֻחָדִים בְּיִחוּד גָּמוּר, רַק הוּא דָּבָר בִּפְנֵי עַצְמוֹ, יְרֵא ה' וְאוֹהֲבוֹ. מַה שֶּׁאֵין כֵּן הַמִּצְוֹת וּמַעֲשִׂים טוֹבִים, שֶׁהֵן רְצוֹנוֹ יִתְבָּרַךְ. וּרְצוֹנוֹ יִתְבָּרַךְ הוּא מְקוֹר הַחַיִּים לְכָל הָעוֹלָמוֹת וְהַבְּרוּאִים, שֶׁיּוֹרֵד עֲלֵיהֶם עַל יְדֵי צִמְצוּמִים רַבִּים וְהֶסְתֵּר פָּנִים שֶׁל רָצוֹן הָעֶלְיוֹן בָּרוּךְ הוּא וִירִידַת הַמַּדְרֵגוֹת, עַד שֶׁיּוּכְלוּ לְהִתְהַוּוֹת וּלְהִבָּרְאוֹת יֵשׁ מֵאַיִן וְדָבָר נִפְרָד בִּפְנֵי עַצְמוֹ, וְלֹא יִבָּטְלוּ בִּמְצִיאוּת כַּנִּזְכָּר לְעֵיל. מַה שֶּׁאֵין כֵּן הַמִּצְוֹת, שֶׁהֵן פְּנִימִית רְצוֹנוֹ יִתְבָּרַךְ וְאֵין שָׁם הֶסְתֵּר פָּנִים כְּלָל, אֵין הַחִיּוּת שֶׁבָּהֶם דָּבָר נִפְרָד בִּפְנֵי עַצְמוֹ כְּלָל, אֶלָּא הוּא מְיֻחָד וְנִכְלָל בִּרְצוֹנוֹ יִתְבָּרַךְ וְהָיוּ לַאֲחָדִים מַמָּשׁ בְּיִחוּד גָּמוּר.{{ש}}
וְהִנֵּה עִנְיַן הַשְׁרָאַת הַשְּׁכִינָה הוּא גִּלּוּי אֱלֹהוּתוֹ יִתְבָּרַךְ וְאוֹר אֵין סוֹף בָּרוּךְ הוּא בְּאֵיזֶה דָּבָר, וְהַיְנוּ לוֹמַר שֶׁאוֹתוֹ דָּבָר נִכְלָל בְּאוֹר ה' וּבָטֵל לוֹ בִּמְצִיאוּת לְגַמְרֵי, שֶׁאָז הוּא שֶׁשּׁוֹרֶה וּמִתְגַּלֶּה בּוֹ ה' אֶחָד. אֲבָל כָּל מַה שֶׁלֹּא בָּטֵל אֵלָיו בִּמְצִיאוּת לְגַמְרֵי, אֵין אוֹר ה' שׁוֹרֶה וּמִתְגַּלֶּה בּוֹ. וְאַף צַדִּיק גָּמוּר שֶׁמִּתְדַּבֵּק בּוֹ בְּאַהֲבָה רַבָּה, הֲרֵי לֵית מַחֲשָׁבָה תְּפִיסָא בֵּהּ כְּלָל בֶּאֱמֶת, כִּי אֲמִתַּת "ה' אֱלֹהִים אֱמֶת"{{שוליים|3}} הוּא יִחוּדוֹ וְאַחְדּוּתוֹ, שֶׁהוּא לְבַדּוֹ הוּא וְאֶפֶס בִּלְעֲדוֹ מַמָּשׁ. וְאִם כֵּן זֶה הָאוֹהֵב, שֶׁהוּא יֵשׁ וְלֹא אֶפֶס, לֵית מַחֲשָׁבָה דִּילֵיהּ תְּפִיסָא בֵּהּ כְּלָל, וְאֵין אוֹר ה' שׁוֹרֶה וּמִתְגַּלֶּה בּוֹ, אֶלָּא עַל יְדֵי קִיּוּם הַמִּצְוֹת, שֶׁהֵן רְצוֹנוֹ וְחָכְמָתוֹ יִתְבָּרַךְ מַמָּשׁ, בְּלִי שׁוּם הֶסְתֵּר פָּנִים.{{ש}}
[<small>הגהה:</small> וְכַאֲשֶׁר שָׁמַעְתִּי מִמּוֹרִי עָלָיו הַשָּׁלוֹם פֵּרוּשׁ וְטַעַם לְמַה שֶּׁכָּתוּב בְּעֵץ חַיִּים, שֶׁאוֹר אֵין סוֹף בָּרוּךְ הוּא אֵינוֹ מִתְיַחֵד אֲפִלּוּ בְּעוֹלַם הָאֲצִילוּת אֶלָּא עַל יְדֵי הִתְלַבְּשׁוּתוֹ תְּחִלָּה בִּסְפִירַת חָכְמָה. וְהַיְנוּ מִשּׁוּם שֶׁאֵין סוֹף בָּרוּךְ הוּא אֶחָד הָאֱמֶת, שֶׁהוּא לְבַדּוֹ הוּא וְאֵין זוּלָתוֹ, וְזוֹ הִיא מַדְרֵגַת הַחָכְמָה וכו'.]{{ש}}
וְהִנֵּה כְּשֶׁהָאָדָם עוֹסֵק בַּתּוֹרָה, אֲזַי נִשְׁמָתוֹ, שֶׁהִיא נַפְשׁוֹ הָאֱלֹהִית, עִם שְׁנֵי לְבוּשֶׁיהָ הַפְּנִימִיִּים לְבַדָּם, שֶׁהֵם כֹּחַ הַדִּבּוּר וּמַחֲשָׁבָה, נִכְלָלוֹת בְּאוֹר אֵין סוֹף בָּרוּךְ הוּא וּמְיֻחָדוֹת בּוֹ בְּיִחוּד גָּמוּר. וְהִיא הַשְׁרָאַת הַשְּׁכִינָה עַל נַפְשׁוֹ הָאֱלֹהִית, כְּמַאֲמַר רַזַ"ל{{שוליים|4}} שֶׁאֲפִלּוּ אֶחָד שֶׁיּוֹשֵׁב וְעוֹסֵק בַּתּוֹרָה, שְׁכִינָה עִמּוֹ.{{ש}}
אַךְ כְּדֵי לְהַמְשִׁיךְ אוֹר וְהֶאָרַת הַשְּׁכִינָה גַּם עַל גּוּפוֹ וְנַפְשׁוֹ הַבַּהֲמִית, שֶׁהִיא הַחִיּוּנִית הַמְּלֻבֶּשֶׁת בְּגוּפוֹ מַמָּשׁ, צָרִיךְ לְקַיֵּם מִצְוֹת מַעֲשִׂיּוֹת הַנַּעֲשִׂים עַל יְדֵי הַגּוּף מַמָּשׁ, שֶׁאָז כֹּחַ הַגּוּף מַמָּשׁ שֶׁבַּעֲשִׂיָּה זוֹ נִכְלָל בְּאוֹר ה' וּרְצוֹנוֹ וּמְיֻחָד בּוֹ בְּיִחוּד גָּמוּר, וְהוּא לְבוּשׁ הַשְּׁלִישִׁי שֶׁל נֶפֶשׁ הָאֱלֹהִית. וַאֲזַי גַּם כֹּחַ נֶפֶשׁ הַחִיּוּנִית שֶׁבְּגוּפוֹ מַמָּשׁ, שֶׁמִּקְּלִפַּת נֹגַהּ, נִתְהַפֵּךְ מֵרַע לְטוֹב וְנִכְלָל מַמָּשׁ בִּקְדֻשָּׁה כַּנֶּפֶשׁ הָאֱלֹהִית מַמָּשׁ, מֵאַחַר שֶׁהוּא הוּא הַפּוֹעֵל וְעוֹשֶׂה מַעֲשֵׂה הַמִּצְוָה, שֶׁבִּלְעָדוֹ לֹא הָיְתָה נֶפֶשׁ הָאֱלֹהִית פּוֹעֶלֶת בַּגּוּף כְּלָל, כִּי הִיא רוּחְנִיִּית, וְהַגּוּף גַּשְׁמִי וְחָמְרִי. וְהַמְּמֻצָּע בֵּינֵיהֶם הִיא נֶפֶשׁ הַחִיּוּנִית הַבַּהֲמִית הַמְּלֻבֶּשֶׁת בְּדַם הָאָדָם שֶׁבְּלִבּוֹ וְכָל הַגּוּף.{{ש}}
וְאַף שֶׁמַּהוּתָהּ וְעַצְמוּתָהּ שֶׁל נֶפֶשׁ הַבַּהֲמִית שֶׁבְּלִבּוֹ, שֶׁהֵן מִדּוֹתֶיהָ הָרָעוֹת, עֲדַיִן לֹא נִכְלְלוּ בִּקְדֻשָּׁה. מִכָּל מָקוֹם, מֵאַחַר דְּאִתְכַּפְיָן לִקְדֻשָּׁה, וּבְעַל כָּרְחָם עוֹנִין אָמֵן וּמַסְכִּימִין וּמִתְרַצִּין לַעֲשִׂיַּת הַמִּצְוָה, עַל יְדֵי הִתְגַּבְּרוּת נַפְשׁוֹ הָאֱלֹהִית שֶׁבַּמֹּחַ שֶׁשַּׁלִּיט עַל הַלֵּב, וְהֵן בְּשָׁעָה זוֹ בִּבְחִינַת גָּלוּת וְשֵׁינָה כַּנִּזְכָּר לְעֵיל. וּלְכָךְ אֵין זוֹ מְנִיעָה מֵהַשְׁרָאַת הַשְּׁכִינָה עַל גּוּף הָאָדָם בְּשָׁעָה זוֹ, דְּהַיְנוּ שֶׁכֹּחַ נֶפֶשׁ הַחִיּוּנִית הַמְּלֻבָּשׁ בַּעֲשִׂיַּת הַמִּצְוָה, הוּא נִכְלָל מַמָּשׁ בְּאוֹר ה' וּמְיֻחָד בּוֹ בְּיִחוּד גָּמוּר. וְעַל יְדֵי זֶה מַמְשִׁיךְ הֶאָרָה לִכְלָלוּת נֶפֶשׁ הַחִיּוּנִית שֶׁבְּכָל הַגּוּף, וְגַם עַל הַגּוּף הַגַּשְׁמִי, בִּבְחִינַת מַקִּיף מִלְּמַעְלָה, מֵרֹאשׁוֹ וְעַד רַגְלָיו. וְזֶהוּ שֶׁנֶּאֱמַר{{שוליים|5}} דִּשְׁכִינְתָּא שַׁרְיָא עַל רֵישֵׁהּ, עַל דַּיְקָא; וְכֵן "אַכָּל בֵּי עֲשָׂרָה שְׁכִינְתָּא שַׁרְיָא"{{שוליים|6}}.{{ש}}
וְהִנֵּה כָּל בְּחִינַת הַמְשָׁכַת אוֹר הַשְּׁכִינָה, שֶׁהִיא בְּחִינַת גִּלּוּי אוֹר אֵין סוֹף בָּרוּךְ הוּא, אֵינוֹ נִקְרָא שִׁנּוּי חַס וְשָׁלוֹם בּוֹ יִתְבָּרַךְ וְלֹא רִבּוּי, כִּדְאִיתָא בְּסַנְהֶדְרִין{{שוליים|7}}, דַּאֲמַר לֵהּ הַהוּא מִינָא לְרַבָּן גַּמְלִיאֵל: אָמְרִיתוּ כָּל בֵּי עֲשָׂרָה שְׁכִינְתָּא שָׁרְיָא; כַּמָּה שְׁכִינְתָּא אִית לְכוּ? וְהֵשִׁיב לוֹ מָשָׁל מֵאוֹר הַשֶּׁמֶשׁ הַנִּכְנָס בַּחֲלוֹנוֹת רַבִּים כו', וְהַמַּשְׂכִּיל יָבִין:
סוףקובץ
#####תניא מנוקד/חלק א/פרק לו
==פרק לו== 
וְהִנֵּה מוּדַעַת זֹאת מַאֲמַר רַזַ"ל{{שוליים|1}}, שֶׁתַּכְלִית בְּרִיאַת עוֹלָם הַזֶּה הוּא שֶׁנִּתְאַוָּה הַקָּדוֹשׁ בָּרוּךְ הוּא לִהְיוֹת לוֹ דִּירָה בַּתַּחְתּוֹנִים. וְהִנֵּה לֹא שַׁיָּךְ לְפָנָיו יִתְבָּרַךְ בְּחִינַת מַעְלָה וּמַטָּה, כִּי הוּא יִתְבָּרַךְ מְמַלֵּא כָּל עָלְמִין בְּשָׁוֶה.{{ש}}
אֶלָּא בֵּאוּר הָעִנְיָן, כִּי קֹדֶם שֶׁנִּבְרָא הָעוֹלָם הָיָה הוּא לְבַדּוֹ יִתְבָּרַךְ יָחִיד וּמְיֻחָד, וּמְמַלֵּא כָּל הַמָּקוֹם הַזֶּה שֶׁבָּרָא בּוֹ הָעוֹלָם. וְגַם עַתָּה כֵּן הוּא לְפָנָיו יִתְבָּרַךְ. רַק שֶׁהַשִּׁנּוּי הוּא אֶל הַמְּקַבְּלִים חִיּוּתוֹ וְאוֹרוֹ יִתְבָּרַךְ, שֶׁמְּקַבְּלִים עַל יְדֵי לְבוּשִׁים רַבִּים הַמְּכַסִּים וּמַסְתִּירִים אוֹרוֹ יִתְבָּרַךְ, כְּדִכְתִיב{{שוליים|2}}: "כִּי לֹא יִרְאַנִי הָאָדָם וָחָי", וְכִדְפֵרְשׁוּ רַזַ"ל{{שוליים|3}}, שֶׁאֲפִלּוּ מַלְאָכִים הַנִּקְרָאִים חַיּוֹת אֵין רוֹאִין כו'.{{ש}}
וְזֶהוּ עִנְיַן הִשְׁתַּלְשְׁלוּת הָעוֹלָמוֹת וִירִידָתָם מִמַּדְרֵגָה לְמַדְרֵגָה עַל יְדֵי רִבּוּי הַלְּבוּשִׁים הַמַּסְתִּירִים הָאוֹר וְהַחִיּוּת שֶׁמִּמֶּנּוּ יִתְבָּרַךְ, עַד שֶׁנִּבְרָא עוֹלָם הַזֶּה הַגַּשְׁמִי וְהַחָמְרִי מַמָּשׁ. וְהוּא הַתַּחְתּוֹן בַּמַּדְרֵגָה, שֶׁאֵין תַּחְתּוֹן לְמַטָּה מִמֶּנּוּ בְּעִנְיַן הֶסְתֵּר אוֹרוֹ יִתְבָּרַךְ, וְחֹשֶׁךְ כָּפוּל וּמְכֻפָּל, עַד שֶׁהוּא מָלֵא קְלִפּוֹת וְסִטְרָא אַחֲרָא שֶׁהֵן נֶגֶד ה' מַמָּשׁ, לוֹמַר אֲנִי וְאַפְסִי עוֹד.{{ש}}
וְהִנֵּה תַּכְלִית הִשְׁתַּלְשְׁלוּת הָעוֹלָמוֹת וִירִידָתָם מִמַּדְרֵגָה לְמַדְרֵגָה אֵינוֹ בִּשְׁבִיל עוֹלָמוֹת הָעֶלְיוֹנִים, הוֹאִיל וְלָהֶם יְרִידָה מֵאוֹר פָּנָיו יִתְבָּרַךְ. אֶלָּא הַתַּכְלִית הוּא עוֹלָם הַזֶּה הַתַּחְתּוֹן. שֶׁכָּךְ עָלָה בִּרְצוֹנוֹ יִתְבָּרַךְ, לִהְיוֹת נַחַת רוּחַ לְפָנָיו יִתְבָּרַךְ כַּד אִתְכַּפְיָא סִטְרָא אַחֲרָא וְאִתְהֲפִךְ חֲשׁוֹכָא לִנְהוֹרָא, שֶׁיָּאִיר אוֹר אֵין סוֹף בָּרוּךְ הוּא בִּמְקוֹם הַחֹשֶׁךְ וְהַסִּטְרָא אַחֲרָא שֶׁל כָּל עוֹלָם הַזֶּה כֻּלּוֹ, בְּיֶתֶר שְׂאֵת וְיֶתֶר עָז וְיִתְרוֹן אוֹר מִן הַחֹשֶׁךְ מֵהֶאָרָתוֹ בְּעוֹלָמוֹת עֶלְיוֹנִים, שֶׁמֵּאִיר שָׁם עַל יְדֵי לְבוּשִׁים וְהֶסְתֵּר פָּנִים, הַמַּסְתִּירִים וּמַעְלִימִים אוֹר אֵין סוֹף בָּרוּךְ הוּא שֶׁלֹּא יִבָּטְלוּ בִּמְצִיאוּת.
וְלָזֶה נָתַן הַקָּדוֹשׁ בָּרוּךְ הוּא לְיִשְׂרָאֵל אֶת הַתּוֹרָה, שֶׁנִּקְרֵאת עֹז וְכֹחַ{{שוליים|4}}, וּכְמַאֲמַר רַזַ"ל{{שוליים|5}} שֶׁהַקָּדוֹשׁ בָּרוּךְ הוּא נוֹתֵן כֹּחַ בַּצַּדִּיקִים לְקַבֵּל שְׂכָרָם לֶעָתִיד לָבֹא, שֶׁלֹּא יִתְבַּטְּלוּ בִּמְצִיאוּת מַמָּשׁ, בְּאוֹר ה' הַנִּגְלֶה לֶעָתִיד בְּלִי שׁוּם לְבוּשׁ, כְּדִכְתִיב{{שוליים|6}}: "וְלֹא יִכָּנֵף עוֹד מוֹרֶיךָ" [פֵּרוּשׁ שֶׁלֹּא יִתְכַּסֶּה מִמְּךָ בְּכָנָף וּלְבוּשׁ], "וְהָיוּ עֵינֶיךָ רֹאוֹת אֶת מוֹרֶיךָ". וּכְתִיב{{שוליים|7}}: "כִּי עַיִן בְּעַיִן יִרְאוּ" וגו'; וּכְתִיב{{שוליים|8}}: "לֹא יִהְיֶה לָּךְ עוֹד הַשֶּׁמֶשׁ לְאוֹר יוֹמָם וגו' כִּי ה' יִהְיֶה לָּךְ לְאוֹר (יומם) [עוֹלָם]" וגו'. וְנוֹדָע שֶׁיְּמוֹת הַמָּשִׁיחַ, וּבִפְרָט כְּשֶׁיִּחְיוּ הַמֵּתִים, הֵם תַּכְלִית וּשְׁלֵמוּת בְּרִיאַת עוֹלָם הַזֶּה, שֶׁלְּכָךְ נִבְרָא מִתְּחִלָּתוֹ. [{{קטן|הגהה:}} וְקַבָּלַת שָׂכָר – עִקָּרוֹ בָּאֶלֶף הַשְּׁבִיעִי, כְּמוֹ שֶׁכָּתַב בְּלִקּוּטֵי תּוֹרָה מֵהָאֲרִ"י זַ"ל.]{{ש}}
וְגַם כְּבָר הָיָה לְעוֹלָמִים מֵעֵין זֶה בִּשְׁעַת מַתַּן תּוֹרָה, כְּדִכְתִיב{{שוליים|9}}: "אַתָּה הָרְאֵתָ לָדַעַת כִּי ה' הוּא הָאֱלֹהִים אֵין עוֹד מִלְּבַדּוֹ", הָרְאֵתָ מַמָּשׁ בִּרְאִיָּה חוּשִׁית, כְּדִכְתִיב{{שוליים|10}}: "וְכָל הָעָם רֹאִים אֶת הַקּוֹלֹת", רוֹאִים אֶת הַנִּשְׁמָע. וּפֵרְשׁוּ רַזַ"ל{{שוליים|11}}: מִסְתַּכְּלִים לְמִזְרָח וְשׁוֹמְעִין אֶת הַדִּבּוּר יוֹצֵא, "אָנֹכִי" כו'. וְכֵן לְאַרְבַּע רוּחוֹת וּלְמַעְלָה וּלְמַטָּה, וְכִדְפֵרֵשׁ בַּתִּקּוּנִים{{שוליים|12}} דְּלֵית אֲתַר דְּלָא מַלֵּיל מִנֵּיהּ עִמְּהוֹן כו'.{{ש}}
וְהַיְנוּ מִפְּנֵי גִּלּוּי רְצוֹנוֹ יִתְבָּרַךְ בַּעֲשֶׂרֶת הַדִּבְּרוֹת, שֶׁהֵן כְּלָלוּת הַתּוֹרָה, שֶׁהִיא פְּנִימִיּוּת רְצוֹנוֹ יִתְבָּרַךְ וְחָכְמָתוֹ וְאֵין שָׁם הֶסְתֵּר פָּנִים כְּלָל, כְּמוֹ שֶׁנֶּאֱמַר{{שוליים|13}}: כִּי בְאוֹר פָּנֶיךָ נָתַתָּ לָנוּ תּוֹרַת חַיִּים. וְלָכֵן הָיוּ בְּטֵלִים בִּמְצִיאוּת מַמָּשׁ, כְּמַאֲמַר רַזַ"ל{{שוליים|14}} שֶׁעַל כָּל דִּבּוּר פָּרְחָה נִשְׁמָתָן כו', אֶלָּא שֶׁהֶחֱזִירָהּ הַקָּדוֹשׁ בָּרוּךְ הוּא לָהֶן בַּטַּל שֶׁעָתִיד לְהַחֲיוֹת בּוֹ אֶת הַמֵּתִים. וְהוּא טַל תּוֹרָה שֶׁנִּקְרָא עֹז, כְּמַאֲמַר רַזַ"ל{{שוליים|15}}: כָּל הָעוֹסֵק בַּתּוֹרָה, טַל תּוֹרָה מְחַיֵּהוּ כו'.{{ש}}
רַק שֶׁאַחַר כָּךְ גָּרַם הַחֵטְא, וְנִתְגַּשְּׁמוּ הֵם וְהָעוֹלָם, עַד עֵת קֵץ הַיָּמִין, שֶׁאָז יִזְדַּכֵּך גַּשְׁמִיּוּת הַגּוּף וְהָעוֹלָם וְיוּכְלוּ לְקַבֵּל גִּלּוּי אוֹר ה', שֶׁיָּאִיר לְיִשְׂרָאֵל עַל יְדֵי הַתּוֹרָה שֶׁנִּקְרֵאת עֹז. וּמִיִּתְרוֹן הַהֶאָרָה לְיִשְׂרָאֵל יַגִּיהַּ חֹשֶׁךְ הָאֻמּוֹת גַּם כֵּן, כְּדִכְתִיב{{שוליים|16}}: "וְהָלְכוּ גּוֹיִם לְאוֹרֵךְ" וגו'. וּכְתִיב{{שוליים|17}}: "בֵּית יַעֲקֹב לְכוּ וְנֵלְכָה בְּאוֹר ה'"; וּכְתִיב{{שוליים|18}}: "וְנִגְלָה כְּבוֹד ה' וְרָאוּ כָל בָּשָׂר יַחְדָּו" וגו'; וּכְתִיב{{שוליים|19}}: "לָבוֹא בְּנִקְרַת הַצּוּרִים וּבִסְעִפֵּי הַסְּלָעִים מִפְּנֵי פַּחַד ה' וּמֵהֲדַר גְּאוֹנוֹ", וּכְמוֹ שֶׁנֶּאֱמַר{{שוליים|20}}: "וְהוֹפַע בַּהֲדַר גְּאוֹן עֻזֶּךָ עַל כָּל יוֹשְׁבֵי תֵבֵל אַרְצֶךָ" וגו'.{{ש}}
סוףקובץ
#####תניא מנוקד/חלק א/פרק לז
==פרק לז== 
וְהִנֵּה תַּכְלִית הַשְּׁלֵמוּת הַזֶּה שֶׁל יְמוֹת הַמָּשִׁיחַ וּתְחִיַּת הַמֵּתִים, שֶׁהוּא גִּלּוּי אוֹר אֵין סוֹף בָּרוּךְ הוּא בָּעוֹלָם הַזֶּה הַגַּשְׁמִי, תָּלוּי בְּמַעֲשֵׂינוּ וַעֲבוֹדָתֵנוּ כָּל זְמַן מֶשֶׁךְ הַגָּלוּת. כִּי הַגּוֹרֵם שְׂכַר הַמִּצְוָה הִיא הַמִּצְוָה בְּעַצְמָהּ. כִּי בַּעֲשִׂיָּתָהּ מַמְשִׁיךְ הָאָדָם גִּלּוּי אוֹר אֵין סוֹף בָּרוּךְ הוּא מִלְּמַעְלָה לְמַטָּה, לְהִתְלַבֵּשׁ בְּגַשְׁמִיּוּת עוֹלָם הַזֶּה, בְּדָבָר שֶׁהָיָה תְּחִלָּה תַּחַת מֶמְשֶׁלֶת קְלִפַּת נֹגַהּ וּמְקַבֵּל חִיּוּתָהּ מִמֶּנָּה, שֶׁהֵם כָּל דְּבָרִים הַטְּהוֹרִים וּמֻתָּרִים שֶׁנַּעֲשֵׂית בָּהֶם הַמִּצְוָה מַעֲשִׂית, כְּגוֹן קְלָף הַתְּפִלִּין וּמְזוּזָה וְסֵפֶר תּוֹרָה, וּכְמַאֲמַר רַזַ"ל{{שוליים|1}}: לֹא הֻכְשַׁר לִמְלֶאכֶת שָׁמַיִם אֶלָּא טְהוֹרִים וּמֻתָּרִים בְּפִיךָ. וְכֵן אֶחְרֹג שֶׁאֵינוֹ עָרְלָה [{{קטן|הגהה:}} שֶׁהָעָרְלָה הִיא מִשָּׁלֹשׁ קְלִפּוֹת הַטְּמֵאוֹת לְגַמְרֵי שֶׁאֵין לָהֶם עֲלִיָּה לְעוֹלָם, כְּמוֹ שֶׁכָּתוּב בְּעֵץ חַיִּים{{שוליים|2}}, וְכֵן כָּל מִצְוָה הַבָּאָה בַּעֲבֵרָה חַס וְשָׁלוֹם], וּמָעוֹת הַצְּדָקָה שֶׁאֵינָן גָּזֵל וְכַיּוֹצֵא בָּהֶם. וְעַכְשָׁו שֶׁמְּקַיֵּם בָּהֶם מִצְוַת ה' וּרְצוֹנוֹ, הֲרֵי הַחִיּוּת שֶׁבָּהֶם עוֹלֶה וּמִתְבַּטֵּל בְּאוֹר אֵין סוֹף בָּרוּךְ הוּא, שֶׁהוּא רְצוֹנוֹ יִתְבָּרַךְ הַמְּלֻבָּשׁ בָּהֶם, מֵאַחַר שֶׁאֵין שָׁם בְּחִינַת הֶסְתֵּר פָּנִים כְּלָל לְהַסְתִּיר אוֹרוֹ יִתְבָּרַךְ.{{ש}}
וְכֵן כֹּחַ נֶפֶשׁ הַחִיּוּנִית הַבַּהֲמִית שֶׁבְּאֵיבְרֵי גּוּף הָאָדָם הַמְּקַיֵּם הַמִּצְוָה, הוּא מִתְלַבֵּשׁ גַּם כֵּן בַּעֲשִׂיָּה זוֹ, וְעוֹלֶה מֵהַקְּלִפָּה וְנִכְלָל בִּקְדֻשַּׁת הַמִּצְוָה, שֶׁהִיא רְצוֹנוֹ יִתְבָּרַךְ, וּבָטֵל בְּאוֹר אֵין סוֹף בָּרוּךְ הוּא. וְגַם בְּמִצְוַת תַּלְמוּד תּוֹרָה וּקְרִיאַת שְׁמַע וּתְפִלָּה וְכַיּוֹצֵא בָּהֶן, אַף שֶׁאֵינָן בַּעֲשִׂיָּה גַּשְׁמִית מַמָּשׁ שֶׁתַּחַת מֶמְשֶׁלֶת קְלִפַּת נֹגַהּ, מִכָּל מָקוֹם הָא קַיְמָא לָן דְּהִרְהוּר לָאו כְּדִבּוּר דָּמֵי, וְאֵינוֹ יוֹצֵא יְדֵי חוֹבָתוֹ עַד שֶׁיּוֹצִיא בִּשְׂפָתָיו, וְקַיְמָא לָן דַּעֲקִימַת שְׂפָתָיו הָוְיָא מַעֲשֶׂה{{שוליים|3}}. כִּי אִי אֶפְשָׁר לַנֶּפֶשׁ הָאֱלֹהִית לְבַטֵא בִּשְׂפָתַיִם וּפֶה וְלָשׁוֹן וְשִׁנַּיִם הַגַּשְׁמִיִּים, כִּי אִם עַל יְדֵי נֶפֶשׁ הַחִיּוּנִית הַבַּהֲמִית הַמְּלֻבֶּשֶׁת בְּאֵיבְרֵי הַגּוּף מַמָּשׁ. וְכָל מַה שֶּׁמְּדַבֵּר בְּכֹחַ גָּדוֹל יוֹתֵר, הוּא מַכְנִיס וּמַלְבִּישׁ יוֹתֵר כֹּחוֹת מִנֶּפֶשׁ הַחִיּוּנִית בְּדִבּוּרִים אֵלּוּ. וְזֶהוּ שֶׁאָמַר הַכָּתוּב{{שוליים|4}}: "כָּל עַצְמוֹתַי תֹּאמַרְנָה" וגו'.{{ש}}
וְזֶהוּ שֶׁאָמְרוּ רַזַ"ל{{שוליים|5}}: אִם עֲרוּכָה בְּכָל רְמַ"ח אֵיבָרִים, מִשְׁתַּמֶּרֶת; וְאִם לָאו, אֵינָהּ מִשְׁתַּמֶּרֶת. כִּי הַשִּׁכְחָה הִיא מִקְּלִפַּת הַגּוּף וְנֶפֶשׁ הַחִיּוּנִית הַבַּהֲמִית, שֶׁהֵן מִקְּלִפַּת נֹגַהּ הַנִּכְלֶלֶת לִפְעָמִים בִּקְדֻשָּׁה. וְהַיְנוּ כְּשֶׁמַּתִּישׁ כֹּחָן וּמַכְנִיס כָּל כֹּחָן בִּקְדֻשַּׁת הַתּוֹרָה אוֹ הַתְּפִלָּה.{{ש}}
זֹאת וְעוֹד אַחֶרֶת. שֶׁכֹּחַ נֶפֶשׁ הַחִיּוּנִית הַמִּתְלַבֶּשֶׁת בְּאוֹתִיּוֹת הַדִּבּוּר בְּתַלְמוּד תּוֹרָה אוֹ תְּפִלָּה וְכַיּוֹצֵא בָּהֶן, אוֹ מִצְוֹת מַעֲשִׂיּוֹת, הֲרֵי כָּל גִּדּוּלוֹ וְחִיּוּתוֹ מֵהַדָּם, שֶׁהוּא מִקְּלִפַּת נֹגַהּ מַמָּשׁ, שֶׁהֵן כָּל אֳכָלִין וּמַשְׁקִין שֶׁאָכַל וְשָׁתָה וְנַעֲשֹוּ דָּם, שֶׁהָיוּ תַּחַת מֶמְשַׁלְתָּהּ וְיָנְקוּ חִיּוּתָם מִמֶּנָּה. וְעַתָּה הִיא מִתְהַפֶּכֶת מֵרַע לְטוֹב, וְנִכְלֶלֶת בִּקְדֻשָּׁה עַל יְדֵי כֹּחַ נֶפֶשׁ הַחִיּוּנִית הַגָּדֵל מִמֶּנָּה, שֶׁנִּתְלַבֵּשׁ בְּאוֹתִיּוֹת אֵלּוּ אוֹ בַּעֲשִׂיָּה זוֹ, אֲשֶׁר הֵן הֵן פְּנִימִיּוּת רְצוֹנוֹ יִתְבָּרַךְ בְּלִי שׁוּם הֶסְתֵּר פָּנִים, וְחִיּוּתָן נִכְלָל גַּם כֵּן בְּאוֹר אֵין סוֹף בָּרוּךְ הוּא, שֶׁהוּא רְצוֹנוֹ יִתְבָּרַךְ. וּבְחִיּוּתָן נִכְלָל וְעוֹלֶה גַּם כֵּן כֹּחַ נֶפֶשׁ הַחִיּוּנִית.{{ש}}
וְעַל יְדֵי זֶה תַּעֲלֶה גַּם כֵּן כְּלָלוּת קְלִפַּת נֹגַהּ, שֶׁהִיא כְּלָלוּת הַחִיּוּת שֶׁל עוֹלָם הַזֶּה הַגַּשְׁמִי וְהַחָמְרִי. כַּאֲשֶׁר כָּל הַנְּשָׁמָה וְנֶפֶשׁ הָאֱלֹהִית שֶׁבְּכָל יִשְׂרָאֵל, הַמִּתְחַלֶּקֶת בִּפְרָטוּת לְשִׁשִּׁים רִבּוֹא, תְּקַיֵּם כָּל נֶפֶשׁ פְּרָטִית כָּל תַּרְיַ"ג מִצְוֹת הַתּוֹרָה. שְׁסָ"ה לֹא תַעֲשֶׂה, לְהַפְרִיד שְׁסָ"ה גִּידִים שֶׁל דַּם נֶפֶשׁ הַחִיּוּנִית שֶׁבַּגּוּף. שֶׁלֹּא יִינְקוּ וִיקַבְּלוּ חִיּוּת בַּעֲבֵרָה זוֹ מֵאַחַת מִשָּׁלֹשׁ קְלִפּוֹת הַטְּמֵאוֹת לְגַמְרֵי, שֶׁמֵּהֶן נִשְׁפָּעִים שְׁסָ"ה לֹא תַעֲשֶׂה דְּאוֹרָיְתָא וְעַנְפֵיהֶן שֶׁהֵן מִדְּרַבָּנָן, וְשׁוּב לֹא תּוּכַל נֶפֶשׁ הַחִיּוּנִית לַעֲלוֹת אֶל ה' אִם נִטְמְאָה בְּטֻמְאַת הַשָּׁלֹשׁ קְלִפּוֹת הַטְּמֵאוֹת שֶׁאֵין לָהֶן עֲלִיָּה לְעוֹלָם, כִּי אִם בִּטּוּל וְהַעֲבָרָה לְגַמְרֵי, כְּמוֹ שֶׁכָּתוּב{{שוליים|6}}: "וְאֶת רוּחַ הַטֻּמְאָה אַעֲבִיר מִן הָאָרֶץ". וּרְמַ"ח מִצְוֹת עֲשֵׂה, לְהַמְשִׁיךְ אוֹר אֵין סוֹף בָּרוּךְ הוּא לְמַטָּה, לְהַעֲלוֹת לוֹ וּלְקַשֵּׁר וּלְיַחֵד בּוֹ כְּלָלוּת נֶפֶשׁ הַחִיּוּנִית שֶׁבִּרְמַ"ח אֵיבְרֵי הַגּוּף בְּיִחוּד גָּמוּר, לִהְיוֹת לַאֲחָדִים מַמָּשׁ, כְּמוֹ שֶׁעָלָה בִּרְצוֹנוֹ יִתְבָּרַךְ לִהְיוֹת לוֹ דִּירָה בַּתַּחְתּוֹנִים, וְהֵם לוֹ לְמֶרְכָּבָה כְּמוֹ הָאָבוֹת.{{ש}}
וּמֵאַחַר שֶׁכְּלָלוּת נֶפֶשׁ הַחִיּוּנִית שֶׁבִּכְלָלוּת יִשְׂרָאֵל תִּהְיֶה מֶרְכָּבָה קְדוֹשָׁה לַה', אֲזַי גַּם כְּלָלוּת הַחִיּוּת שֶׁל עוֹלָם הַזֶּה, שֶׁהִיא קְלִפַּת נֹגַהּ עַכְשָׁו, תֵּצֵא אָז מִטֻּמְאָתָהּ וְחֶלְאָתָהּ, וְתַעֲלֶה לִקְדֻשָּׁה לִהְיוֹת מֶרְכָּבָה לַה' בְּהִתְגַּלּוּת כְּבוֹדוֹ. וְרָאוּ כָל בָּשָׂר יַחְדָּו, וְיוֹפִיעַ עֲלֵיהֶם בַּהֲדַר גְּאוֹן עֻזּוֹ, וְיִמָּלֵא כְבוֹד ה' אֶת כָּל הָאָרֶץ, וְיִשְׂרָאֵל יִרְאוּ עַיִן בְּעַיִן, כִּבְמַתַּן תּוֹרָה, דִּכְתִיב{{שוליים|7}}: אַתָּה הָרְאֵתָ לָדַעַת כִּי ה' הוּא הָאֱלֹהִים אֵין עוֹד מִלְּבַדּוֹ. וְעַל יְדֵי זֶה יִתְבַּלְּעוּ וְיִתְבַּטְּלוּ לְגַמְרֵי כָּל הַשָּׁלֹשׁ קְלִפּוֹת הַטְּמֵאוֹת, כִּי יְנִיקָתָן וְחִיּוּתָן מֵהַקְּדֻשָּׁה עַכְשָׁו הִיא עַל יְדֵי קְלִפַּת נֹגַהּ הַמְּמֻצַּעַת בֵּינֵיהֶן.{{ש}}
וְנִמְצָא כִּי כָּל תַּכְלִית שֶׁל יְמוֹת הַמָּשִׁיחַ וּתְחִיַּת הַמֵּתִים, שֶׁהוּא גִּלּוּי כְּבוֹדוֹ וֵאלֹהוּתוֹ יִתְבָּרַךְ וּלְהַעֲבִיר רוּחַ הַטֻּמְאָה מִן הָאָרֶץ, תָּלוּי בְּהַמְשָׁכַת אֱלֹהוּתוֹ וְאוֹר אֵין סוֹף בָּרוּךְ הוּא לַנֶּפֶשׁ הַחִיּוּנִית שֶׁבִּכְלָלוּת יִשְׂרָאֵל, בְּכָל רְמַ"ח אֵבָרֶיהָ, עַל יְדֵי קִיּוּמָהּ כָּל רְמַ"ח מִצְוֹת עֲשֵׂה; וּלְהַעֲבִיר רוּחַ הַטֻּמְאָה מִמֶּנָּה בִּשְׁמִירָתָהּ כָּל שְׁסָ"ה מִצְוֹת לֹא תַעֲשֶׂה, שֶׁלֹּא יִינְקוּ מִמֶּנָּה שְׁסָ"ה גִּידֶיהָ. כִּי כְּלָלוּת יִשְׂרָאֵל, שֶׁהֵם שִׁשִּׁים רִבּוֹא נְשָׁמוֹת פְּרָטִיּוֹת, הֵם כְּלָלוּת הַחִיּוּת שֶׁל כְּלָלוּת הָעוֹלָם. כִּי בִּשְׁבִילָם נִבְרָא, וְכָל פְּרָט מֵהֶם הוּא כּוֹלֵל, וְשַׁיָּךְ לוֹ הַחִיּוּת שֶׁל חֵלֶק אֶחָד מִשִּׁשִּׁים רִבּוֹא מִכְּלָלוּת הָעוֹלָם הַתָּלוּי בְּנַפְשׁוֹ הַחִיּוּנִית, לְהַעֲלוֹתוֹ לַה' בַּעֲלִיָּתָהּ. דְּהַיְנוּ בְּמַה שֶׁמִּשְׁתַּמֵּשׁ מֵעוֹלָם הַזֶּה לְצֹרֶךְ גּוּפוֹ וְנַפְשׁוֹ הַחִיּוּנִית לַעֲבוֹדַת ה', כְּגוֹן אֲכִילָה וּשְׁתִיָּה וְדוֹמֵיהֶם, וְדִירָה וְכָל כְּלֵי תַּשְׁמִישָׁיו.{{ש}}
אֶלָּא שֶׁשִּׁשִּׁים רִבּוֹא נְשָׁמוֹת פְּרָטִיּוֹת אֵלּוּ הֵן שָׁרָשִׁים, וְכָל שֹׁרֶשׁ מִתְחַלֵּק לְשִׁשִּׁים רִבּוֹא נִיצוֹצוֹת, שֶׁכָּל נִיצוֹץ הוּא נְשָׁמָה אַחַת. וְכֵן בְּנֶפֶשׁ וְרוּחַ, בְּכָל עוֹלָם מֵאַרְבַּע עוֹלָמוֹת, אֲצִילוּת בְּרִיאָה יְצִירָה עֲשִׂיָּה. וְכָל נִיצוֹץ לֹא יָרַד לָעוֹלָם הַזֶּה, אַף שֶׁהִיא יְרִידָה גְּדוֹלָה וּבְחִינַת גָּלוּת מַמָּשׁ – כִּי גַּם שֶׁיִּהְיֶה צַדִּיק גָּמוּר, עוֹבֵד ה' בְּיִרְאָה וְאַהֲבָה רַבָּה בְּתַעֲנוּגִים, לֹא יַגִּיעַ לְמַעֲלוֹת דְּבֵקוּתוֹ בַּה' בִּדְחִילוּ וּרְחִימוּ בְּטֶרֶם יְרִידָתוֹ לָעוֹלָם הַזֶּה הַחָמְרִי, לֹא מִנַּהּ וְלֹא מִקְצָתָהּ, וְאֵין עֵרֶךְ וְדִמְיוֹן בֵּינֵיהֶם כְּלָל. כַּנּוֹדָע לְכָל מַשְׂכִּיל, שֶׁהַגּוּף אֵינוֹ יָכוֹל לִסְבֹּל וכו'. אֶלָּא יְרִידָתוֹ לָעוֹלָם הַזֶּה, לְהִתְלַבֵּשׁ בְּגוּף וְנֶפֶשׁ הַחִיּוּנִית, הוּא כְּדֵי לְתַקְּנָם בִּלְבַד וּלְהַפְרִידָם מֵהָרַע שֶׁל שָׁלֹש קְלִפּוֹת הַטְּמֵאוֹת, עַל יְדֵי שְׁמִירַת שְׁסָ"ה לֹא תַעֲשֶׂה וְעַנְפֵיהֶן, וּלְהַעֲלוֹת נַפְשׁוֹ הַחִיּוּנִית עִם חֶלְקָהּ הַשַּׁיָּךְ לָהּ מִכְּלָלוּת עוֹלָם הַזֶּה, וּלְקַשְּׁרָם וּלְיַחֲדָם בְּאוֹר אֵין סוֹף בָּרוּךְ הוּא אֲשֶׁר יַמְשִׁיךְ בָּהֶם, עַל יְדֵי קִיּוּמוֹ כָּל רְמַ"ח מִצְוֹת עֲשֵׂה בְּנַפְשׁוֹ הַחִיּוּנִית, שֶׁהִיא הִיא הַמְּקַיֶּמֶת כָּל מִצְוֹת מַעֲשִׂיּוֹת כַּנִּזְכָּר לְעֵיל. וּכְמוֹ שֶׁכָּתוּב [בעץ חיים שער כ"ו], כִּי הַנְּשָׁמָה עַצְמָהּ אֵינָהּ צְרִיכָה תִּקּוּן כְּלָל וכו', וְלֹא הֻצְרְכָה לְהִתְלַבֵּשׁ בָּעוֹלָם הַזֶּה וכו' רַק לְהַמְשִׁיךְ אוֹר לְתַקְּנָם וכו'. וְהוּא מַמָּשׁ סוֹד גָּלוּת הַשְּׁכִינָה לְבָרֵר נִיצוֹצִין וכו'.{{ש}}
וּבָזֶה יוּבָן מַה שֶּׁהִפְלִיגוּ רַזַ"ל בִּמְאֹד מְאֹד בְּמַעֲלַת הַצְּדָקָה וְאָמְרוּ{{שוליים|8}} שֶׁשְּׁקוּלָה כְּנֶגֶד כָּל הַמִּצְוֹת, וּבְכָל תַּלְמוּד יְרוּשַׁלְמִי הִיא נִקְרֵאת בְּשֵׁם "מִצְוָה" סְתָם. כִּי כָּךְ הָיָה הֶרְגֵּל הַלָּשׁוֹן, לִקְרוֹא צְדָקָה בְּשֵׁם "מִצְוָה" סְתָם, מִפְּנֵי שֶׁהִיא עִקַּר מִצְוֹת מַעֲשִׂיּוֹת וְעוֹלָה עַל כֻּלָּנָה. שֶׁכֻּלָּן הֵן רַק לְהַעֲלוֹת נֶפֶשׁ הַחִיּוּנִית לַה', שֶׁהִיא הִיא הַמְּקַיֶּמֶת אוֹתָן וּמִתְלַבֶּשֶׁת בָּהֶן לִכָּלֵל בְּאוֹר אֵין סוֹף בָּרוּךְ הוּא הַמְּלֻבָּשׁ בָּהֶן. וְאֵין לְךָ מִצְוָה שֶׁנֶּפֶשׁ הַחִיּוּנִית מִתְלַבֶּשֶׁת בָּהּ כָּל כָּךְ כִּבְמִצְוַת הַצְּדָקָה. שֶׁבְּכָל הַמִּצְוֹת אֵין מִתְלַבֵּשׁ בָּהֶן, רַק כֹּחַ אֶחָד מִנֶּפֶשׁ הַחִיּוּנִית, בִּשְׁעַת מַעֲשֵׂה הַמִּצְוָה לְבַד. אֲבָל בִּצְדָקָה, שֶׁאָדָם נוֹתֵן מִיגִיעַ כַּפָּיו, הֲרֵי כָּל כֹּחַ נַפְשׁוֹ הַחִיּוּנִית מְלֻבָּשׁ בַּעֲשִׂיַּת מְלַאכְתּוֹ אוֹ עֵסֶק אַחֵר שֶׁנִּשְׂתַּכֵּר בּוֹ מָעוֹת אֵלּוּ; וּכְשֶׁנּוֹתְנָן לִצְדָקָה, הֲרֵי כָּל נַפְשׁוֹ הַחִיּוּנִית עוֹלָה לַה'. וְגַם מִי שֶׁאֵינוֹ נֶהֱנֶה מִיגִיעוֹ, מִכָּל מָקוֹם הוֹאִיל וּבְמָעוֹת אֵלּוּ הָיָה יָכוֹל לִקְנוֹת חַיֵּי נַפְשׁוֹ הַחִיּוּנִית, הֲרֵי נוֹתֵן חַיֵּי נַפְשׁוֹ לַה'. וְלָכֵן אָמְרוּ רַזַ"ל{{שוליים|9}} שֶׁמְּקָרֶבֶת אֶת הַגְּאֻלָּה, לְפִי שֶׁבִּצְדָקָה אַחַת מַעֲלֶה הַרְבֵּה מִנֶּפֶשׁ הַחִיּוּנִית, מַה שֶּׁלֹּא הָיָה יָכוֹל לְהַעֲלוֹת מִמֶּנָּה כָּל כָּךְ כֹּחוֹת וּבְחִינוֹת בְּכַמָּה מִצְוֹת מַעֲשִׂיּוֹת אֲחֵרוֹת.{{ש}}
וּמַה שֶּׁאָמְרוּ רַזַ"ל{{שוליים|10}} שֶׁתַּלְמוּד תּוֹרָה כְּנֶגֶד כֻּלָּם, הַיְנוּ מִפְּנֵי שֶׁתַּלְמוּד תּוֹרָה הוּא בְּדִבּוּר וּמַחֲשָׁבָה, שֶׁהֵם לְבוּשִׁים הַפְּנִימִיִּים שֶׁל נֶפֶשׁ הַחִיּוּנִית. וְגַם מַהוּתָן וְעַצְמוּתָן שֶׁל בְּחִינַת חָכְמָה בִּינָה וָדַעַת מִקְּלִפַּת נֹגַהּ שֶׁבַּנֶּפֶשׁ הַחִיּוּנִית נִכְלָלוֹת בִּקְדֻשָּׁה מַמָּשׁ, כְּשֶׁעוֹסֵק בַּתּוֹרָה בְּעִיּוּן וָשֵׂכֶל. וְאַף שֶׁמַּהוּתָן וְעַצְמוּתָן שֶׁל הַמִּדּוֹת, חֶסֶד גְּבוּרָה תִּפְאֶרֶת וכו', לֹא יָכְלוּ לָהֶם הַבֵּינוֹנִים לְהַפְּכָם לִקְדֻשָּׁה. הַיְנוּ מִשּׁוּם שֶׁהָרָע חָזָק יוֹתֵר בַּמִּדּוֹת מִבְּחָכְמָה בִּינָה וָדַעַת, מִפְּנֵי יְנִיקָתָן שָׁם מֵהַקְּדֻשָּׁה יוֹתֵר, כַּיָּדוּעַ לְיוֹדְעֵי חֵ"ן.{{ש}}
זֹאת וְעוֹד אַחֶרֶת, וְהִיא הָעוֹלָה עַל כֻּלָּנָה, בְּמַעֲלַת עֵסֶק תַּלְמוּד תּוֹרָה עַל כָּל הַמִּצְוֹת, עַל פִּי מַה שֶּׁכָּתַבְנוּ לְעֵיל בְּשֵׁם הַתִּקּוּנִים, דִּרְמַ"ח פִּקּוּדִין הֵן רְמַ"ח אֵבָרִים דְּמַלְכָּא. וּכְמוֹ בָּאָדָם הַתַּחְתּוֹן דֶּרֶךְ מָשָׁל, אֵין עֲרוֹךְ וְדִמְיוֹן כְּלָל בֵּין הַחִיּוּת שֶׁבִּרְמַ"ח אֵבָרָיו לְגַבֵּי הַחִיּוּת שֶׁבַּמּוֹחִין, שֶׁהוּא הַשֵּׂכֶל הַמִּתְחַלֵּק לְשָׁלֹשׁ בְּחִינוֹת, חָכְמָה בִּינָה וָדַעַת. כָּכָה מַמָּשׁ דֶּרֶךְ מָשָׁל, לְהַבְדִּיל בְּרִבְבוֹת הַבְדָּלוֹת לְאֵין קֵץ, בְּהֶאָרַת אוֹר אֵין סוֹף בָּרוּךְ הוּא הַמִּתְלַבְּשׁוֹת בְּמִצְוֹת מַעֲשִׂיּוֹת, לְגַבֵּי הֶאָרַת אוֹר אֵין סוֹף בָּרוּךְ הוּא שֶׁבִּבְחִינַת חָכְמָה בִּינָה וָדַעַת שֶׁבְּחָכְמַת הַתּוֹרָה, אִישׁ אִישׁ כְּפִי שִׂכְלוֹ וְהַשָּׂגָתוֹ. וְאַף שֶׁאֵינוֹ מַשִּׂיג אֶלָּא בְּגַשְׁמִיּוּת, הֲרֵי הַתּוֹרָה נִמְשְׁלָה לְמַיִם, שֶׁיּוֹרְדִים מִמָּקוֹם גָּבוֹהַּ וכו' כְּמוֹ שֶׁכָּתַבְנוּ לְעֵיל.{{ש}}
וְאַף עַל פִּי כֵן אָמְרוּ רַזַ"ל{{שוליים|11}}: לֹא הַמִּדְרָשׁ עִקָּר אֶלָּא הַמַּעֲשֶׂה, וְ"הַיּוֹם לַעֲשׂוֹתָם"{{שוליים|12}} כְּתִיב{{שוליים|13}}, וּמְבַטְּלִין תַּלְמוּד תּוֹרָה לְקִיּוּם מִצְוָה מַעֲשִׂית כְּשֶׁאִי אֶפְשָׁר לַעֲשׂוֹתָהּ עַל יְדֵי אֲחֵרִים{{שוליים|14}}. מִשּׁוּם כִּי זֶה כָּל הָאָדָם וְתַכְלִית בְּרִיאָתוֹ וִירִידָתוֹ לָעוֹלָם הַזֶּה, לִהְיוֹת לוֹ יִתְבָּרַךְ דִּירָה בַּתַּחְתּוֹנִים דַּוְקָא, לְאִתְהַפְּכָא חֲשׁוֹכָא לִנְהוֹרָא, "וְיִמָּלֵא כְבוֹד ה' אֶת כָּל הָאָרֶץ" {{שוליים|15}} הַגַּשְׁמִית דַּיְקָא, וְרָאוּ כָל בָּשָׂר יַחְדָּו כַּנִּזְכָּר לְעֵיל. מַה שֶּׁאֵין כֵּן כְּשֶׁאֶפְשָׁר לַעֲשׂוֹתָהּ עַל יְדֵי אֲחֵרִים, אֵין מְבַטְּלִין תַּלְמוּד תּוֹרָה, אַף שֶׁכָּל הַתּוֹרָה אֵינָהּ אֶלָּא פֵּרוּשׁ הַמִּצְוֹת מַעֲשִׂיּוֹת. וְהַיְנוּ מִשּׁוּם שֶׁהִיא בְּחִינַת חָכְמָה בִּינָה וָדַעַת שֶׁל אוֹר אֵין סוֹף בָּרוּךְ הוּא, וּבְעָסְקוֹ בָּהּ מַמְשִׁיךְ עָלָיו אוֹר אֵין סוֹף בָּרוּךְ הוּא בְּיֶתֶר שְׂאֵת וְהֶאָרָה גְּדוֹלָה לְאֵין קֵץ מֵהֶאָרָה וְהַמְשָׁכָה עַל יְדֵי פִּקּוּדִין, שֶׁהֵן אֵבְרִין דְּמַלְכָּא. וְזֶהוּ שֶׁאָמַר רַב שֵׁשֶׁת{{שוליים|16}}: חַדַּאי נַפְשַׁאי, לָךְ קְרַאי, לָךְ תַּנַּאי, כְּמוֹ שֶׁנִּתְבָּאֵר בְּמָקוֹם אַחֵר בַּאֲרִיכוּת.{{ש}}
וְהִנֵּה הַמְשָׁכָה וְהֶאָרָה זוֹ שֶׁהָאָדָם מַמְשִׁיךְ וּמֵאִיר מֵהֶאָרַת אוֹר אֵין סוֹף בָּרוּךְ הוּא עַל נַפְשׁוֹ וְעַל נַפְשׁוֹת כָּל יִשְׂרָאֵל – הִיא הַשְּׁכִינָה, כְּנֶסֶת יִשְׂרָאֵל, מְקוֹר כָּל נִשְׁמוֹת יִשְׂרָאֵל כְּמוֹ שֶׁיִּתְבָּאֵר לְקַמָּן – עַל יְדֵי עֵסֶק הַתּוֹרָה, נִקְרֵאת בִּלְשׁוֹן 'קְרִיאָה', 'קוֹרֵא בַּתּוֹרָה'. פֵּרוּשׁ, שֶׁעַל יְדֵי עֵסֶק הַתּוֹרָה – קוֹרֵא לְהַקָּדוֹשׁ בָּרוּךְ הוּא לָבוֹא אֵלָיו, כִּבְיָכוֹל כְּאָדָם הַקּוֹרֵא לַחֲבֵרוֹ שֶׁיָּבֹא אֵלָיו, וּכְבֵן קָטָן הַקּוֹרֵא לְאָבִיו לָבֹא אֵלָיו, לִהְיוֹת עִמּוֹ בְּצַוְתָּא חֲדָא, וְלֹא לִפָּרֵד מִמֶּנּוּ וְלִשָּׁאֵר יְחִידִי חַס וְשָׁלוֹם. וְזֶהוּ שֶׁכָּתוּב{{שוליים|17}}: "קָרוֹב ה' לְכָל קוֹרְאָיו לְכֹל אֲשֶׁר יִקְרָאֻהוּ בֶאֱמֶת". וְאֵין אֱמֶת אֶלָּא תּוֹרָה, דְּהַיְנוּ שֶׁקּוֹרֵא לְהַקָּדוֹשׁ בָּרוּךְ הוּא עַל יְדֵי הַתּוֹרָה דַּוְקָא, לְאַפּוֹקֵי מִי שֶׁקּוֹרֵא אוֹתוֹ שֶׁלֹּא עַל יְדֵי עֵסֶק הַתּוֹרָה, אֶלָּא צוֹעֵק כָּךְ 'אַבָּא אַבָּא'. וּכְמוֹ שֶׁקּוֹבֵל עָלָיו הַנָּבִיא{{שוליים|18}}: "וְאֵין קוֹרֵא בִשְׁמֶךָ" וכו', וּכְמוֹ שֶׁנִּתְבָּאֵר בְּמָקוֹם אַחֵר. וּמִזֶּה יִתְבּוֹנֵן הַמַּשְׂכִּיל לְהַמְשִׁיךְ עָלָיו יִרְאָה גְּדוֹלָה בִּשְׁעַת עֵסֶק הַתּוֹרָה כְּמוֹ שֶׁנִּתְבָּאֵר לְעֵיל ([[תניא מנוקד/חלק א/כג|פרק כ"ג]]).{{ש}}
סוףקובץ
#####תניא מנוקד/חלק א/פרק לח
==פרק לח== 
וְהִנֵּה עִם כָּל הַנִּזְכָּר לְעֵיל, יוּבַן הֵיטֵב פְּסַק הַהֲלָכָה הָעֲרוּכָה בַּתַּלְמוּד וּפוֹסְקִים{{שוליים|1}} דְּהִרְהוּר לָאו כְּדִבּוּר דָּמֵי, וְאִם קָרָא קְרִיאַת שְׁמַע בְּמַחֲשַׁבְתּוֹ וּבְלִבּוֹ לְבַד בְּכָל כֹּחַ כַּוָּנָתוֹ, לֹא יָצָא יְדֵי חוֹבָתוֹ, וְצָרִיךְ לַחֲזֹר וְלִקְרוֹת. וְכֵן בְּבִרְכַּת הַמָּזוֹן דְּאוֹרַיְתָא, וּבִשְׁאָר בְּרָכוֹת דְּרַבָּנָן וּבַּתְּפִלָּה. וְאִם הוֹצִיא בִּשְׂפָתָיו וְלֹא כִּוֵּן לִבּוֹ, יָצָא יְדֵי חוֹבָתוֹ בְּדִיעֲבַד וְאֵין צָרִיךְ לַחֲזֹר, לְבַד מִפָּסוּק רִאשׁוֹן שֶׁל קְרִיאַת שְׁמַע וּבְרָכָה רִאשׁוֹנָה שֶׁל תְּפִלַּת שְׁמוֹנֶה עֶשְׂרֵה, וְכִדְאִיתָא [בְּרֵישׁ פרק ב' דִּבְרָכוֹת{{שוליים|2}}]: עַד כָּאן מִצְוַת כַּוָּנָה; מִכָּאן וְאֵילָךְ מִצְוַת קְרִיאָה וכו'.{{ש}}
וְהַיְנוּ מִשּׁוּם שֶׁהַנְּשָׁמָה אֵינָהּ צְרִיכָה תִּקּוּן לְעַצְמָהּ בְּמִצְווֹת, רַק לְהַמְשִׁיךְ אוֹר, לְתַקֵּן נֶפֶשׁ הַחִיּוּנִית וְהַגּוּף, עַל יְדֵי אוֹתִיּוֹת הַדִּבּוּר שֶׁהַנֶּפֶשׁ מְדַבֶּרֶת בַּחֲמֵשֶׁת מוֹצָאוֹת הַפֶּה. וְכֵן בְּמִצְווֹת מַעֲשִׂיּוֹת שֶׁהַנֶּפֶשׁ עוֹשָׂה בִּשְׁאָר אֵבָרֵי הַגּוּף.{{ש}}
אַךְ אַף עַל פִּי כֵן אָמְרוּ{{שוליים|3}}: תְּפִלָּה אוֹ שְׁאָר בְּרָכָה בְּלֹא כַּוָּנָה, הֵן כְּגוּף בְּלֹא נְשָׁמָה. פֵּרוּשׁ, כִּי כְּמוֹ שֶׁכָּל הַבְּרוּאִים שֶׁבָּעוֹלָם הַזֶּה, שֶׁיֵּשׁ לָהֶם גּוּף וּנְשָׁמָה, שֶׁהֵם נֶפֶשׁ כָּל חַי וְרוּחַ כָּל בְּשַׂר אִישׁ, וְנִשְׁמַת כָּל אֲשֶׁר רוּחַ חַיִּים בְּאַפָּיו מִכָּל בַּעֲלֵי חַיִּים, וַה' מְחַיֶּה אֶת כֻּלָּם, וּמְהַוֶּה אוֹתָם מֵאַיִן לְיֵשׁ תָּמִיד בְּאוֹר וְחִיּוּת שֶׁמַּשְׁפִּיע בָּהֶם. שֶׁגַּם הַגּוּף הַחָמְרִי, וַאֲפִלּוּ אֲבָנִים וְעָפָר הַדּוֹמֵם מַמָּשׁ, יֵשׁ בּוֹ אוֹר וְחִיּוּת מִמֶּנּוּ יִתְבָּרַךְ, שֶׁלֹּא יַחֲזֹר לִהְיוֹת אַיִן וְאֶפֶס כְּשֶׁהָיָה.{{ש}}
וְאַף עַל פִּי כֵן אֵין עֵרֶךְ וְדִמְיוֹן כְּלָל בֵּין בְּחִינַת אוֹר וְחִיּוּת הַמֵּאִיר בַּגּוּף, לְגַבֵּי בְּחִינַת אוֹר וְחִיּוּת הַמֵּאִיר בַּנְּשָׁמָה, שֶׁהִיא נֶפֶשׁ כָּל חַי. וְאַף שֶׁבִּשְׁנֵיהֶם אוֹר אֶחָד שָׁוֶה, בִּבְחִינַת הֶסְתֵּר פָּנִים וּלְבוּשִׁים שָׁוִים, שֶׁהָאוֹר מִסְתַּתֵּר וּמִתְעַלֵּם וּמִתְלַבֵּשׁ בּוֹ. כִּי שְׁנֵיהֶם הֵם מֵהָעוֹלָם הַזֶּה, שֶׁבִּכְלָלוּתוֹ מִסְתַּתֵּר בְּשָׁוֶה הָאוֹר וְהַחִיּוּת שֶׁמֵּרוּחַ פִּיו יִתְבָּרַךְ, בִּבְחִינַת הֶסְתֵּר פָּנִים וִירִידַת הַמַּדְרֵגוֹת בְּהִשְׁתַּלְשְׁלוּת הָעוֹלָמוֹת מִמַּדְרֵגָה לְמַדְרֵגָה בְּצִמְצוּמִים רַבִּים וַעֲצוּמִים, עַד שֶׁנִּתְלַבֵּשׁ בִּקְלִפַּת נֹגַהּ, לְהַחֲיוֹת כְּלָלוּת עוֹלָם הַזֶּה הַחָמְרִי. דְּהַיְנוּ כָּל דְּבָרִים הַמֻּתָּרִים וְהַטְּהוֹרִים שֶׁבָּעוֹלָם הַזֶּה. וּמִמֶּנָּה וְעַל יָדָהּ מֻשְׁפָּעִים דְּבָרִים הַטְּמֵאִים, כִּי הִיא בְּחִינָה מְמֻצַּעַת, כַּנִּזְכָּר לְעֵיל. אַף עַל פִּי כֵּן, הַהֶאָרָה, שֶׁהִיא הַמְשָׁכַת הַחִיּוּת אֲשֶׁר ה' מֵאִיר וּמְחַיֶּה דֶּרֶךְ לְבוּשׁ זֶה, אֵינָהּ שָׁוָה בְּכֻלָּן בִּבְחִינַת צִמְצוּם וְהִתְפַּשְּׁטוּת. כִּי בַּגּוּף הַגַּשְׁמִי וְהַדּוֹמֵם מַמָּשׁ, כָּאֲבָנִים וְעָפָר, הַהֶאָרָה הִיא בִּבְחִינַת צִמְצוּם גָּדוֹל אֲשֶׁר אֵין כָּמוֹהוּ, וְהַחִיּוּת שֶׁבּוֹ מֻעֶטֶת כָּל כָּךְ עַד שֶׁאֵין בּוֹ אֲפִלּוּ כֹּחַ הַצּוֹמֵחַ. וּבַצּוֹמֵחַ הַהֶאָרָה אֵינָהּ בְּצִמְצוּם גָּדוֹל כָּל כָּךְ. וְדֶרֶךְ כְּלָל נֶחְלָקוֹת לְאַרְבַּע מַדְרֵגוֹת: דּוֹמֵם, צוֹמֵחַ, חַי, מְדַבֵּר, כְּנֶגֶד אַרְבַּע אוֹתִיּוֹת שֵׁם הֲוַיָּ"ה בָּרוּךְ הוּא שֶׁמִּמֶּנּוּ מֻשְׁפָּעִים.{{ש}}
וּכְמוֹ שֶׁאֵין עֵרֶךְ וְדִמְיוֹן הַהֶאָרָה וְהַמְשָׁכַת הַחִיּוּת שֶׁבְּדוֹמֵם וְצוֹמֵחַ לְהַהֶאָרָה וְהַמְשָׁכַת הַחִיּוּת הַמְּלֻבֶּשֶׁת בְּחַי וּמְדַבֵּר, אַף שֶׁבְּכֻלָּן אוֹר אֶחָד שָׁוֶה בִּבְחִינַת הֶסְתֵּר פָּנִים, וּמְלֻבָּשׁ בִּלְבוּשׁ אֶחָד בְּכֻלָּן, שֶׁהוּא לְבוּשׁ נֹגַהּ. כָּךְ אֵין עֵרֶךְ וְדִמְיוֹן כְּלָל בֵּין הֶאָרַת וְהַמְשָׁכַת אוֹר אֵין סוֹף בָּרוּךְ הוּא, שֶׁהוּא פְּנִימִיּוּת רְצוֹנוֹ יִתְבָּרַךְ, בְּלִי הֶסְתֵּר פָּנִים וּלְבוּשׁ כְּלָל, הַמְּאִירָה וּמְלֻבֶּשֶׁת בְּמִצְווֹת מַעֲשִׂיּוֹת מַמָּשׁ – וְכֵן בַּמִּצְוֹת הַתְּלוּיוֹת בְּדִבּוּר וּבִטּוּי שְׂפָתַיִם בְּלִי כַּוָּנָה, שֶׁהוּא נֶחְשָׁב כְּמַעֲשֶׂה מַמָּשׁ, כַּנִּזְכָּר לְעֵיל – לְגַבֵּי הַהֶאָרָה וְהַמְשָׁכַת אוֹר אֵין סוֹף בָּרוּךְ הוּא הַמְּאִירָה וּמְלֻבֶּשֶׁת בְּכַוָּנַת הַמִּצְוֹת מַעֲשִׂיּוֹת, שֶׁהָאָדָם מִתְכַּוֵּן בַּעֲשִׂיָּתָן כְּדֵי לְדָבְקָה בּוֹ יִתְבָּרַךְ עַל יְדֵי קִיּוּם רְצוֹנוֹ, שֶׁהוּא וּרְצוֹנוֹ אֶחָד. וְכֵן בְּכַוָּנַת הַתְּפִלָּה וּקְרִיאַת שְׁמַע וּבִרְכוֹתֶיהָ וּשְׁאָר בְּרָכוֹת, שֶׁבְּכַוָּנָתוֹ בָּהֶן מְדַבֵּק מַחֲשַׁבְתּוֹ וְשִׂכְלוֹ בּוֹ יִתְבָּרַךְ. וְלֹא שֶׁדְּבֵקוּת הַמַּחֲשָׁבָהּ וְשֵׂכֶל הָאָדָם בּוֹ יִתְבָּרַךְ הִיא מִצַּד עַצְמָהּ לְמַעְלָה מִדְּבֵקוּת קִיּוּם הַמִּצְווֹת מַעֲשִׂיּוֹת בְּפֹעַל מַמָּשׁ, כְּמוֹ שֶׁיִּתְבָּאֵר לְקַמָּן; אֶלָּא מִפְּנֵי שֶׁזֶּהוּ גַּם כֵּן רְצוֹנוֹ יִתְבָּרַךְ, לְדָבְקָה בְּשֵׂכֶל וּמַחֲשָׁבָה וְכַוָּנַת הַמִּצְוֹת מַעֲשִׂיּוֹת, וּבְכַוָּנַת קְרִיאַת שְׁמַע וּתְפִלָּה וּשְׁאָר בְּרָכוֹת. וְהֶאָרַת רָצוֹן הָעֶלְיוֹן הַזֶּה הַמְּאִירָה וּמְלֻבֶּשֶׁת בְכַוָּנָה זוֹ, הִיא גְּדוֹלָה לְאֵין קֵץ, לְמַעְלָה מַעְלָה מֵהֶאָרַת רָצוֹן הָעֶלְיוֹן הַמְּאִירָה וּמְלֻבֶּשֶׁת בְּקִיּוּם הַמִּצְוֹת עַצְמָן, בְּמַעֲשֶׂה וּבְדִבּוּר בְּלִי כַּוָּנָה, כְּגֹדֶל מַעֲלַת אוֹר הַנְּשָׁמָה עַל הַגּוּף, שֶׁהוּא כְּלִי וּמַלְבּוּשׁ הַנְּשָׁמָה, כְּמוֹ גּוּף הַמִּצְוָה עַצְמָהּ, שֶׁהוּא כְּלִי וּמַלְבּוּשׁ לְכַוָּנָתָהּ. וְאַף שֶׁבִּשְׁתֵּיהֶן, בַּמִּצְוָה וּבְכַוָּנָתָהּ, מְלֻבָּשׁ רָצוֹן אֶחָד פָּשׁוּט בְּתַכְלִית הַפְּשִׁיטוּת, בְּלִי שׁוּם שִׁנּוּי וְרִבּוּי חַס וְשָׁלוֹם, וּמְיֻחָד בְּמַהוּתוֹ וְעַצְמוּתוֹ יִתְבָּרַךְ בְּתַכְלִית הַיִּחוּד – אַף עַל פִּי כֵן, הַהֶאָרָה אֵינָהּ שָׁוָה בִּבְחִינַת צִמְצוּם וְהִתְפַּשְּׁטוּת.{{ש}}
[{{קטן|הגהה:}} וּכְמוֹ שֶׁכָּתוּב בְּעֵץ חַיִּים, שֶׁכַּוָּנַת הַמִּצְווֹת וְתַלְמוּד תּוֹרָה הִיא בְּמַדְרֵגַת אוֹר, וְגוּף הַמִּצְווֹת הֵן מִדַּרְגַּת וּבְחִינַת כֵּלִים, שֶׁהֵם בְּחִינַת צִמְצוּם, שֶׁעַל יְדֵי צִמְצוּם הָאוֹר נִתְהַוּוּ הַכֵּלִים, כַּיָּדוּעַ לְיוֹדְעֵי חֵ"ן.]{{ש}}
וְנֶחֱלֶקֶת גַּם כֵּן לְאַרְבַּע מַדְרֵגוֹת. כִּי גּוּף הַמִּצְווֹת עַצְמָן מַמָּשׁ הֵן שְׁתֵּי מַדְרֵגוֹת, שֶׁהֵן מִצְוֹת מַעֲשִׂיּוֹת מַמָּשׁ, וּמִצְווֹת הַתְּלוּיוֹת בְּדִבּוּר וּמַחֲשָׁבָה, כְּמוֹ תַּלְמוּד תּוֹרָה, וּקְרִיאַת שְׁמַע, וּתְפִלָּה, וּבִרְכַּת הַמָּזוֹן וּשְׁאָר בְּרָכוֹת.{{ש}}
וְכַוָּנַת הַמִּצְווֹת לְדָבְקָה בּוֹ יִתְבָּרַךְ, שֶׁהִיא כִּנְשָׁמָה לַגּוּף, נֶחֱלֶקֶת גַּם כֵּן לִשְׁתֵּי מַדְרֵגוֹת, כְּמוֹ שְׁתֵּי מַדְרֵגוֹת הַנְּשָׁמָה שֶׁהֵן בַּגּוּף הַחָמְרִי, שֶׁהֵן חַי וּמְדַבֵּר. כִּי מִי שֶׁדַּעְתּוֹ יָפָה לָדַעַת אֶת ה', וּלְהִתְבּוֹנֵן בִּגְדֻלָּתוֹ יִתְבָּרַךְ, וּלְהוֹלִיד מִבִּינָתוֹ יִרְאָה עִלָּאָה בְּמֹחוֹ, וְאַהֲבַת ה' בֶּחָלָל הַיְּמָנִי שֶׁבְּלִבּוֹ, לִהְיוֹת נַפְשׁוֹ צְמֵאָה לַה', לְדָבְקָה בּוֹ עַל יְדֵי קִיּוּם הַתּוֹרָה וְהַמִּצְווֹת, שֶׁהֵן הַמְשָׁכַת וְהֶאָרַת אוֹר אֵין סוֹף בָּרוּךְ הוּא עַל נַפְשׁוֹ לְדָבְקָה בּוֹ, וּבְכַוָּנָה זוֹ הוּא לוֹמֵד וּמְקַיֵּם הַמִּצְווֹת, וְכֵן בְּכַוָּנָה זוֹ מִתְפַּלֵּל וּמְבָרֵךְ. הֲרֵי כַּוָּנָה זוֹ, עַל דֶּרֶךְ מָשָׁל, כְּמוֹ נִשְׁמַת הַמְּדַבֵּר, שֶׁהוּא בַּעַל שֵׂכֶל וּבְחִירָה וּבְדַעַת יְדַבֵּר.{{ש}}
וּמִי שֶׁדַּעְתּוֹ קְצָרָה לֵידַע וּלְהִתְבּוֹנֵן בִּגְדֻלַּת אֵין סוֹף בָּרוּךְ הוּא, לְהוֹלִיד הָאַהֲבָה מִבִּינָתוֹ בְּהִתְגַּלּוּת לִבּוֹ, וְכֵן הַיִּרְאָה בְּמֹחוֹ וּפַחַד ה' בְּלִבּוֹ. רַק שֶׁזּוֹכֵר וּמְעוֹרֵר אֶת הָאַהֲבָה הַטִּבְעִית הַמְּסֻתֶּרֶת בְּלִבּוֹ, וּמוֹצִיאָהּ מֵהַהֶעְלֵם וְהֶסְתֵּר הַלֵּב אֶל הַגִּלּוּי בַּמֹּחַ עַל כָּל פָּנִים, שֶׁיִּהְיֶה רְצוֹנוֹ שֶׁבְּמֹחוֹ וְתַעֲלֻמּוֹת לִבּוֹ מַסְכִּים וּמִתְרַצֶּה בְּרִצּוּי גָּמוּר בֶּאֱמֶת לַאֲמִתּוֹ לִמְסֹר נַפְשׁוֹ בְּפֹעַל מַמָּשׁ עַל יִחוּד ה', כְּדֵי לְדָבְקָה בּוֹ נַפְשׁוֹ הָאֱלֹהִית וּלְבוּשֶׁיהָ, וּלְכָלְלָן בְּיִחוּדוֹ וְאַחְדּוּתוֹ, שֶׁהוּא רָצוֹן הָעֶלְיוֹן הַמְּלֻבָּשׁ בְּתַלְמוּד הַתּוֹרָה וּבְקִיּוּם הַמִּצְווֹת כַּנִּזְכָּר לְעֵיל. וְגַם הַיִּרְאָה כְּלוּלָה בָּהּ, לְקַבֵּל מַלְכוּתוֹ, שֶׁלֹּא לִמְרֹד בּוֹ חַס וְשָׁלוֹם. וּבְכַוָּנָה זוֹ הוּא סוּר מֵרָע וַעֲשֵׂה טוֹב, וְלוֹמֵד וּמִתְפַּלֵּל וּמְבָרֵךְ בְּפֵרוּשׁ הַמִּלּוֹת לְבַדּוֹ, בְּלֹא דְּחִילוּ וּרְחִימוּ בְּהִתְגַּלּוּת לִבּוֹ וּמֹחוֹ. הֲרֵי כַּוָּנָה זוֹ, עַל דֶּרֶךְ מָשָׁל, כְּמוֹ נִשְׁמַת הַחַי, שֶׁאֵינוֹ בַּעַל שֵׂכֶל וּבְחִירָה. וְכָל מִדּוֹתָיו, שֶׁהֵן יִרְאָתוֹ מִדְּבָרִים הַמַּזִּיקִים אוֹתוֹ, וְאַהֲבָתוֹ לִדְבָרִים הַנֶּאֱהָבִים אֶצְלוֹ, הֵן רַק טִבְעִיִּים אֶצְלוֹ, וְלֹא מִבִּינָתוֹ וְדַעְתּוֹ. וְכָךְ הֵן, עַל דֶּרֶךְ מָשָׁל, הַיִּרְאָה וְהָאַהֲבָה הַטִּבְעִיּוֹת הַמְּסֻתָּרוֹת בְּלֵב כָּל יִשְׂרָאֵל, כִּי הֵן יְרֻשָּׁה לָנוּ מֵאֲבוֹתֵינוּ וּכְמוֹ טֶבַע בְּנַפְשׁוֹתֵינוּ, כַּנִּזְכָּר לְעֵיל.{{ש}}
סוףקובץ
#####תניא מנוקד/חלק א/פרק לט
==פרק לט==
וּמִפְּנֵי זֶה גַּם כֵּן נִקְרָאִים הַמַּלְאָכִים בְּשֵׁם חַיּוֹת וּבְהֵמוֹת, כְּדִכְתִיב{{שוליים|1}}: "וּפְנֵי אַרְיֵה אֶל הַיָּמִין" וגו' "וּפְנֵי שׁוֹר מֵהַשְּׂמֹאל" וגו', לְפִי שֶׁאֵינָם בַּעֲלֵי בְּחִירָה, וְיִרְאָתָם וְאַהֲבָתָם הִיא טִבְעִית לָהֶם, כְּמוֹ שֶׁכָּתוּב בְּרַעְיָא מְהֵימְנָא פָּרָשַׁת פִּינְחָס. וְלָכֵן מַעֲלַת הַצַּדִּיקִים גְּדוֹלָה מֵהֶם, כִּי מְדוֹר נִשְׁמוֹת הַצַּדִּיקִים הוּא בְּעוֹלַם הַבְּרִיאָה, וּמְדוֹר הַמַּלְאָכִים בְּעוֹלַם הַיְּצִירָה.{{ש}}
[{{קטן|הגה"ה:}} וְהַיְינוּ בִּסְתַם מַלְאָכִים. אֲבָל יֵשׁ מַלְאָכִים עֶלְיוֹנִים בְּעוֹלַם הַבְּרִיאָה שֶׁעֲבוֹדָתָם בִּדְחִילוּ וּרְחִימוּ שִׂכְלִיִּים, כְּמוֹ שֶׁכָּתוּב בְּרַעְיָא מְהֵימְנָא שָׁם שֶׁיֵּשׁ שְׁנֵי מִינֵי חַיּוֹת הַקֹּדֶשׁ, טִבְעִיִּים וְשִׂכְלִיִּים, וּכְמוֹ שֶׁכָּתוּב בְּעֵץ חַיִּים.]{{ש}}
וְהַהֶבְדֵּל שֶׁבֵּינֵיהֶם הוּא, כִּי בְּעוֹלַם הַיְּצִירָה מְאִירוֹת שָׁם מִדּוֹתָיו שֶׁל אֵין סוֹף בָּרוּךְ הוּא לְבַדָּן, שֶׁהֵן אַהֲבָתוֹ וּפַחְדּוֹ וְיִרְאָתוֹ כו', וּכְמוֹ שֶׁכָּתַב [בַּתִּקּוּנִים וְעֵץ חַיִּים], דְּשִׁית סְפִירִין מְקַנְּנִין בִּיצִירָה. וְלָכֵן זֹאת הִיא עֲבוֹדַת הַמַּלְאָכִים תָּמִיד, יוֹמָם וָלַיְלָה לֹא יִשְׁקֹטוּ, לַעֲמֹד בְּיִרְאָה וָפַחַד וכו', וְהַיְינוּ כָּל מַחֲנֵה גַּבְרִיאֵל שֶׁמֵּהַשְּׂמֹאל. וַעֲבוֹדַת מַחֲנֵה מִיכָאֵל הִיא הָאַהֲבָה כו'. אֲבָל בְּעוֹלַם הַבְּרִיאָה, מְאִירוֹת שָׁם חָכְמָתוֹ וּבִינָתוֹ וְדַעְתּוֹ שֶׁל אֵין סוֹף בָּרוּךְ הוּא, שֶׁהֵן מְקוֹר הַמִּדּוֹת וְאֵם וְשֹׁרֶשׁ לָהֶן. וְכִדְאִיתָא בַּתִּקּוּנִים, דְּאִמָּא עִלָּאָה מְקַנְּנָא בִּתְלַת סְפִירָן בְּכֻרְסְיָא, שֶׁהוּא עוֹלַם הַבְּרִיאָה. וְלָכֵן הוּא מְדוֹר נִשְׁמוֹת הַצַּדִּיקִים, עוֹבְדֵי ה' בִּדְחִילוּ וּרְחִימוּ הַנִּמְשָׁכוֹת מִן הַבִּינָה וָדַעַת דִּגְדֻלַּת אֵין סוֹף בָּרוּךְ הוּא, שֶׁאַהֲבָה זוֹ נִקְרֵאת רְעוּתָא דְּלִבָּא כַּנִּזְכָּר לְעֵיל, וּמֵרְעוּתָא דְּלִבָּא נַעֲשֶׂה לְבוּשׁ לַנְּשָׁמָה בְּעוֹלַם הַבְּרִיאָה, שֶׁהוּא גַּן עֵדֶן הָעֶלְיוֹן, כְּדִלְקַמָּן, וּכְמוֹ שֶׁכָּתוּב בְּזֹהַר וַיַּקְהֵל.{{ש}}
אַךְ הַיְינוּ דַּוְקָא נְשָׁמוֹת מַמָּשׁ, שֶׁהֵן בְּחִינַת מוֹחִין דְּגַדְלוּת אֵין סוֹף בָּרוּךְ הוּא. אֲבָל בְּחִינַת הָרוּחַ שֶׁל הַצַּדִּיקִים, וְכֵן שְׁאָר כָּל נִשְׁמוֹת יִשְׂרָאֵל, שֶׁעָבְדוּ אֶת ה' בִּדְחִילוּ וּרְחִימוּ הַמְּסֻתָּרוֹת בְּלֵב כְּלָלוּת יִשְׂרָאֵל, אֵין עוֹלוֹת לְשָׁם, רַק בְּשַׁבָּת וְרֹאשׁ חֹדֶשׁ לְבַד, דֶּרֶךְ הָעַמּוּד שֶׁמִּגַּן עֵדֶן הַתַּחְתּוֹן לְגַן עֵדֶן הָעֶלְיוֹן, שֶׁהוּא עוֹלַם הַבְּרִיאָה הַנִּקְרָא גַּן עֵדֶן הָעֶלְיוֹן, לְהִתְעַנֵּג עַל ה' וְלֵהָנוֹת מִזִּיו הַשְּׁכִינָה. כִּי אֵין הֲנָאָה וְתַעֲנוּג לְשֵׂכֶל נִבְרָא, אֶלָּא בְּמַה שֶּׁמַּשְׂכִּיל וּמֵבִין וְיוֹדֵעַ וּמַשִּׂיג בְּשִׂכְלוֹ וּבִינָתוֹ מַה שֶּׁאֶפְשָׁר לוֹ לְהָבִין וּלְהַשִּׂיג מֵאוֹר אֵין סוֹף בָּרוּךְ הוּא, עַל יְדֵי חָכְמָתוֹ וּבִינָתוֹ יִתְבָּרַךְ הַמְּאִירוֹת שָׁם בְּעוֹלַם הַבְּרִיאָה.{{ש}}
וּמַה שֶּׁזּוֹכוֹת נְשָׁמוֹת אֵלּוּ לַעֲלוֹת לְמַעְלָה מֵהַמַּלְאָכִים, אַף שֶׁעָבְדוּ בִּדְחִילוּ וּרְחִימוּ טִבְעִיִּים לְבַד. הַיְינוּ מִפְּנֵי שֶׁעַל יְדֵי דְּחִילוּ וּרְחִימוּ שֶׁלָּהֶם אִתְכַּפְיָא סִטְרָא אַחֲרָא הַמְּלֻבֶּשֶׁת בְּגוּפָם, בֵּין בִּבְחִינַת סוּר מֵרָע, לִכְבֹּשׁ הַתַּאֲווֹת וּלְשַׁבְּרָן, וּבֵין בִּבְחִינַת וַעֲשֵׂה טוֹב, כַּנִּזְכָּר לְעֵיל. וְהֵם הָיוּ בַּעֲלֵי בְּחִירָה לִבְחֹר בָּרָע חַס וְשָׁלוֹם, וּבָחֲרוּ בַּטּוֹב, לְאַכְפְּיָא לְסִטְרָא אַחֲרָא, לְאִסְתַּלְּקָא יִקְרָא דְּקֻדְשָׁא בְּרִיךְ הוּא כו' כְּיִתְרוֹן הָאוֹר כו' כַּנִּזְכָּר לְעֵיל.{{ש}}
וְהִנֵּה כָּל זֶה הוּא בִּמְדוֹר הַנְּשָׁמוֹת וּמְקוֹם עֲמִידָתָן. אַךְ תּוֹרָתָן וַעֲבוֹדָתָן נִכְלָלוֹת מַמָּשׁ בְּעֶשֶׂר סְפִירוֹת, שֶׁהֵן בְּחִינַת אֱלֹהוּת וְאוֹר אֵין סוֹף מִתְיַחֵד בָּהֶן בְּתַכְלִית הַיִּחוּד, וְהַיְינוּ בְּעֶשֶׂר סְפִירוֹת דִּבְרִיאָה עַל יְדֵי דְּחִילוּ וּרְחִימוּ שִׂכְלִיִּים, וּבְעֶשֶׂר סְפִירוֹת דִּיצִירָה עַל יְדֵי דְּחִילוּ וּרְחִימוּ טִבְעִיִּים. וּבְתוֹכָן מְלֻבָּשׁוֹת עֶשֶׂר סְפִירוֹת דַּאֲצִילוּת, וּמְיֻחָדוֹת בָּהֶן בְּתַכְלִית, וְעֶשֶׂר סְפִירוֹת דַּאֲצִילוּת מְיֻחָדוֹת בְּתַכְלִית בְּמַאֲצִילָן, אֵין סוֹף בָּרוּךְ הוּא. מַה שֶּׁאֵין כֵּן הַנְּשָׁמוֹת, אֵינָן נִכְלָלוֹת בֵּאלֹהוּת דְּעֶשֶׂר סְפִירוֹת, אֶלָּא עוֹמְדוֹת בְּהֵיכָלוֹת וּמְדוֹרִין דִּבְרִיאָה אוֹ יְצִירָה, וְנֶהֱנִין מִזִּיו הַשְּׁכִינָה, הוּא אוֹר אֵין סוֹף בָּרוּךְ הוּא הַמְּיֻחָד בְּעֶשֶׂר סְפִירוֹת דִּבְרִיאָה אוֹ דִּיצִירָה. וְהוּא זִיו תּוֹרָתָן וַעֲבוֹדָתָן מַמָּשׁ, (עַיֵּן זֹהַר וַיַּקְהֵל דַּף ר"י). כִּי שְׂכַר מִצְוָה הִיא מִצְוָה עַצְמָהּ.{{ש}}
וְעוֹלַם הָאֲצִילוּת, שֶׁהוּא לְמַעְלָה מֵהַשֵּׂכֶל וְהַהַשָּׁגָּה וְהַהֲבָנָה לְשֵׂכֶל נִבְרָא. כִּי חָכְמָתוֹ וּבִינָתוֹ וְדַעְתּוֹ שֶׁל אֵין סוֹף בָּרוּךְ הוּא מְיֻחָדוֹת שָׁם בּוֹ בְּתַכְלִית הַיִּחוּד בְּיִחוּד עָצוּם וְנִפְלָא, בְּיֶתֶר שְׂאֵת וְיֶתֶר עֹז לְאֵין קֵץ מִבְּעוֹלַם הַבְּרִיאָה. כִּי שָׁם יָרְדוּ לְהָאִיר בִּבְחִינַת צִמְצוּם, כְּדֵי שֶׁיּוּכְלוּ שְׂכָלִים נִבְרָאִים לְקַבֵּל מֵהֶן חָכְמָה בִּינָה וָדַעַת לֵידַע אֶת ה', וּלְהָבִין וּלְהַשִּׂיג אֵיזוֹ הַשָּׁגָּה בְּאוֹר אֵין סוֹף בָּרוּךְ הוּא כְּפִי כֹּחַ שְׂכָלִים הַנִּבְרָאִים, שֶׁהֵם בַּעֲלֵי גְּבוּל וְתַכְלִית, שֶׁלֹּא יִתְבַּטְּלוּ בִּמְצִיאוּתָם וְלֹא יִהְיוּ בְּגֶדֶר נִבְרָאִים כְּלָל, רַק יַחְזְרוּ לִמְקוֹרָם וְשָׁרְשָׁם שֶׁהוּא בְּחִינַת אֱלֹהוּת מַמָּשׁ.{{ש}}
וְהִנֵּה צִמְצוּם זֶה הִיא סִבַּת הַהֶאָרָה שֶׁמְּאִירוֹת שָׁם חָכְמָה בִּינָה וָדַעַת שֶׁל אֵין סוֹף בָּרוּךְ הוּא לִנְשָׁמוֹת אֵלּוּ בְּעוֹלַם הַבְּרִיאָה. מַה שֶּׁאֵין כֵּן בָּאֲצִילוּת, שֶׁאֵינָם בִּבְחִינַת צִמְצוּם כָּל כָּךְ, אִי אֶפְשָׁר לִשְׂכָלִים נִבְרָאִים לְקַבֵּל מֵהֶן, וְלָכֵן לֵית מַחֲשַׁבְתָּא דִּילְהוֹן תְּפִיסָא שָׁם כְּלָל. לָכֵן הוּא מָדוֹר לַצַּדִּיקִים הַגְּדוֹלִים, שֶׁעֲבוֹדָתָם הִיא לְמַעְלָה מַעְלָה אֲפִלּוּ מִבְּחִינַת דְּחִילוּ וּרְחִימוּ הַנִּמְשָׁכוֹת מִן הַבִּינָה וָדַעַת בִּגְדֻלָּתוֹ יִתְבָּרַךְ, כְּמוֹ שֶׁעוֹלַם הָאֲצִילוּת הוּא לְמַעְלָה מַעְלָה מִבְּחִינַת בִּינָה וָדַעַת לְשֵׂכֶל נִבְרָא. אֶלָּא עֲבוֹדָתָם הָיְתָה בִּבְחִינַת מֶרְכָּבָה מַמָּשׁ לְאֵין סוֹף בָּרוּךְ הוּא, וְלִבָּטֵל אֵלָיו בִּמְצִיאוּת וּלְהִכָּלֵל בְּאוֹרוֹ יִתְבָּרַךְ, הֵם וְכָל אֲשֶׁר לָהֶם, עַל יְדֵי קִיּוּם הַתּוֹרָה וְהַמִּצְווֹת, עַל דֶּרֶךְ שֶׁאָמְרוּ{{שוליים|2}}: הָאָבוֹת הֵן הֵן הַמֶּרְכָּבָה. וְהַיְינוּ לְפִי שֶׁכָּל יְמֵיהֶם הָיְתָה זֹאת עֲבוֹדָתָם.{{ש}}
אַךְ מִי שֶׁשֹּׁרֶשׁ נִשְׁמָתוֹ קָטָן מֵהָכִיל עֲבוֹדָה תַּמָּה זוֹ, לִבָּטֵל וְלִכָּלֵל בְּאוֹרוֹ יִתְבָּרַךְ בַּעֲבוֹדָתוֹ בִּקְבִיעוּת. רַק לִפְרָקִים וְעִתִּים שֶׁהֵם עֵת רָצוֹן לְמַעְלָה, וּכְמוֹ בִּתְפִלַּת שְׁמוֹנֶה עֶשְׂרֵה, שֶׁהִיא בַּאֲצִילוּת, וּבִפְרָט בַּהִשְׁתַּחֲוָאוֹת שֶׁבָּהּ, שֶׁכָּל הִשְׁתַּחֲוָאָה הִיא בִּבְחִינַת אֲצִילוּת [כְּמוֹ שֶׁכָּתוּב בִּפְרִי עֵץ חַיִּים בְּקַבָּלַת שַׁבָּת], כִּי הִיא עִנְיַן בִּטּוּל בְּאוֹרוֹ יִתְבָּרַךְ לִהְיוֹת חָשִׁיב קַמֵּיהּ כְּלֹא מַמָּשׁ. אֲזַי גַּם כֵּן עִקַּר קְבִיעוּת נִשְׁמָתוֹ הוּא בְּעוֹלַם הַבְּרִיאָה. [רַק לִפְרָקִים, בְּעֵת רָצוֹן, תַּעֲלֶה נִשְׁמָתוֹ לַאֲצִילוּת בִּבְחִינַת מַיִין נוּקְבִין, כַּיָּדוּעַ לְיוֹדְעֵי חֵ"ן].{{ש}}
וְהִנֵּה שְׂכַר מִצְוָה מִצְוָה. פֵּרוּשׁ, שֶׁמִּשְּׂכָרָהּ נֵדַע מַהוּתָהּ וּמַדְרֵגָתָהּ. וְאֵין לָנוּ עֵסֶק בַּנִּסְתָּרוֹת, שֶׁהֵם צַדִּיקִים הַגְּדוֹלִים, שֶׁהֵם בִּבְחִינַת מֶרְכָּבָה. רַק הַנִּגְלוֹת לָנוּ, שֶׁאַחֲרֵיהֶם כָּל אָדָם יִמְשֹׁךְ, לֵידַע נֶאֱמָנָה מַהוּת וּמַדְרֵגַת עֲבוֹדַת ה' בִּדְחִילוּ וּרְחִימוּ בְּהִתְגַּלּוּת לִבּוֹ, הַנִּמְשָׁכוֹת מִן הַבִּינָה וָדַעַת בִּגְדֻלַּת אֵין סוֹף בָּרוּךְ הוּא, מְקוֹמָהּ בְּעֶשֶׂר סְפִירוֹת דִּבְרִיאָה; וַעֲבוֹדָה בִּדְחִילוּ וּרְחִימוּ הַטִּבְעִיִּים שֶׁבְּמוֹחוֹ, בְּעֶשֶׂר סְפִירוֹת דִּיצִירָה. אֲבָל עֲבוֹדָה בְּלִי הִתְעוֹרְרוּת דְּחִילוּ וּרְחִימוּ אֲפִלּוּ בְּמֹחוֹ בִּבְחִינַת גִּלּוּי, דְּהַיְנוּ לְעוֹרֵר הָאַהֲבָה הַטִּבְעִית הַמְּסֻתֶּרֶת בַּלֵּב, לְהוֹצִיאָהּ מֵהַהֶעְלֵם וְהֶסְתֵּר הַלֵּב אֶל הַגִּלּוּי, אֲפִלּוּ בְּמֹחוֹ וְתַעֲלֻמּוֹת לִבּוֹ עַל כָּל פָּנִים, רַק הִיא נִשְׁאֶרֶת מְסֻתֶּרֶת בַּלֵּב כְּתוֹלַדְתָּהּ כְּמוֹ שֶׁהָיְתָה קֹדֶם הָעֲבוֹדָה. הֲרֵי עֲבוֹדָה זוֹ נִשְׁאֶרֶת לְמַטָּה בְּעוֹלַם הַפֵּרוּד, הַנִּקְרָא חִיצוֹנִיּוֹת הָעוֹלָמוֹת, וְאֵין בָּהּ כֹּחַ לַעֲלוֹת וְלִכָּלֵל בְּיִחוּדוֹ יִתְבָּרַךְ, שֶׁהֵן עֶשֶׂר סְפִירוֹת הַקְּדוֹשׁוֹת. וּכְמוֹ שֶׁכָּתוּב בַּתִּיקּוּנִים, דִּבְלָא דְּחִילוּ וּרְחִימוּ לָא פָּרְחָא לְעֵלָּא, וְלָא יָכְלָא לְסָלְקָא וּלְמֵיקַם קֳדָם ה'.{{ש}}
וְהַיְינוּ אֲפִלּוּ אִם אֵינוֹ עוֹסֵק שֶׁלֹּא לִשְׁמָהּ מַמָּשׁ, לְשׁוּם אֵיזוֹ פְּנִיָּה חַס וְשָׁלוֹם, אֶלָּא כְּמוֹ שֶׁכָּתוּב{{שוליים|3}}: "וַתְּהִי יִרְאָתָם אֹתִי מִצְוַת אֲנָשִׁים מְלֻמָּדָה". פֵּרוּשׁ, מֵחֲמַת הֶרְגֵּל שֶׁהֻרְגַּל מִקַּטְנוּתוֹ, שֶׁהִרְגִּילוֹ וְלִמְּדוֹ אָבִיו וְרַבּוֹ לִירָא אֶת ה' וּלְעָבְדוֹ, וְאֵינוֹ עוֹסֵק לִשְׁמָהּ מַמָּשׁ. כִּי לִשְׁמָהּ מַמָּשׁ אִי אֶפְשָׁר בְּלֹא הִתְעוֹרְרוּת דְּחִילוּ וּרְחִימוּ הַטִּבְעִיִּים עַל כָּל פָּנִים, לְהוֹצִיאָן מֵהֶסְתֵּר הַלֵּב אֶל הַגִּלּוּי בַּמֹּחַ וְתַעֲלֻומּוֹת לִבּוֹ עַל כָּל פָּנִים. כִּי כְּמוֹ שֶׁאֵין אָדָם עוֹשֶׂה דָּבָר בִּשְׁבִיל חֲבֵרוֹ לְמַלֹּאת רְצוֹנוֹ, אֶלָּא אִם כֵּן אוֹהֲבוֹ אוֹ יָרֵא מִמֶּנּוּ, כָּךְ אִי אֶפְשָׁר לַעֲשֹוֹת לִשְׁמוֹ יִתְבָּרַךְ בֶּאֱמֶת, לְמַלֹּאת רְצוֹנוֹ לְבַד, בְּלִי זִכְרוֹן וְהִתְעוֹרְרוּת אַהֲבָתוֹ וְיִרְאָתוֹ כְּלָל בְּמֹחוֹ וּמַחֲשַׁבְתּוֹ וְתַעֲלֻמּוֹת לִבּוֹ עַל כָּל פָּנִים. וְגַם אַהֲבָה לְבַדָּהּ אֵינָהּ נִקְרֵאת בְּשֵׁם עֲבוֹדָה בְּלִי יִרְאָה תַּתָּאָה לְפָחוֹת, שֶׁהִיא מְסֻתֶּרֶת בְּלֵב כָּל יִשְׂרָאֵל, כְּמוֹ שֶׁיִּתְבָּאֵר לְקַמָּן.{{ש}}
וּכְשֶׁעוֹסֵק שֶׁלֹּא לִשְׁמָהּ מַמָּשׁ, לְשׁוּם אֵיזוֹ פְּנִיָּה לִכְבוֹד עַצְמוֹ, כְּגוֹן לִהְיוֹת תַּלְמִיד חָכָם וּכְהַאי גַּוְנָא, אֲזַי אוֹתָהּ פְּנִיָּה שֶׁמִּצַּד הַקְּלִפָּה דְּנֹגַהּ מִתְלַבֶּשֶׁת בְּתוֹרָתוֹ, וְהַתּוֹרָה הִיא בִּבְחִינַת גָּלוּת בְּתוֹךְ הַקְּלִפָּה לְפִי שָׁעָה, עַד אֲשֶׁר יַעֲשֶׂה תְּשׁוּבָה שֶׁמְּבִיאָה רְפוּאָה לָעוֹלָם, שֶׁבְּשׁוּבוֹ אֶל ה' גַּם תּוֹרָתוֹ שָׁבָה עִמּוֹ. וְלָכֵן אָמְרוּ רַזַ"ל{{שוליים|4}}: לְעוֹלָם יַעֲסֹק אָדָם וכו', שֶׁמִּתּוֹךְ שֶׁלֹּא לִשְׁמָהּ בָּא לִשְׁמָהּ בְּוַדַּאי, שֶׁבְּוַדַּאי סוֹפוֹ לַעֲשֹוֹת תְּשׁוּבָה בְּגִלְגּוּל זֶה אוֹ בְּגִלְגּוּל אַחֵר, כִּי לֹא יִדַּח מִמֶּנּוּ נִדָּח. אַךְ כְּשֶׁעוֹשֶׂה סְתָם, לֹא לִשְׁמָהּ וְלֹא שֶׁלֹּא לִשְׁמָהּ, אֵין הַדָּבָר תָּלוּי בִּתְשׁוּבָה; אֶלָּא מִיָּד שֶׁחוֹזֵר וְלוֹמֵד דָּבָר זֶה לִשְׁמָהּ, הֲרֵי גַּם מַה שֶׁלָּמַד בִּסְתָם, מִתְחַבֵּר וּמִצְטָרֵף לְלִמּוּד זֶה וּפָרְחָא לְעֵלָּא, מֵאַחַר שֶׁלֹּא נִתְלַבֵּשׁ בּוֹ עֲדַיִן שׁוּם קְלִיפָּה דְּנֹגַהּ. וְלָכֵן לְעוֹלָם יַעֲסֹק אָדָם כו'. וְכֵן הָעִנְיָן בִּתְפִלָּה שֶׁלֹּא בְּכַוָּנָה, כְּמוֹ שֶׁכָּתוּב בַּזֹּהַר.{{ש}}
סוףקובץ
#####תניא מנוקד/חלק א/פרק מ
==פרק מ== 
אַךְ כָּל זְמַן שֶׁלֹּא חָזַר וְלָמַד דָּבָר זֶה לִשְׁמָהּ, אֵין לִמּוּדוֹ עוֹלֶה אֲפִלּוּ בְּעֶשֶׂר סְפִירוֹת הַמְּאִירוֹת בְּעוֹלַם הַיְּצִירָה וְהָעֲשִׂיָּה. כִּי הַסְּפִירוֹת הֵן בְּחִינַת אֱלֹהוּת, וּבָהֶן מִתְלַבֵּשׁ וּמִתְיַחֵד אוֹר אֵין סוֹף בָּרוּךְ הוּא מַמָּשׁ. וּבְלָא דְּחִילוּ וּרְחִימוּ לָא יָכְלָא לְסָלְקָא וּלְמֵיקַם קֳדָם ה', כְּמוֹ שֶׁכָּתוּב בַּתִּקּוּנִים. רַק לִמּוּדוֹ עוֹלֶה לַהֵיכָלוֹת וּמְדוֹרִין שֶׁהֵן חִצּוֹנִיּוּת הָעוֹלָמוֹת, שֶׁבָּהֶן עוֹמְדִים הַמַּלְאָכִים, וּכְמוֹ שֶׁכָּתַב הָרַב חַיִּים וִיטַאל זַ"ל בְּשַׁעַר הַנְּבוּאָה פרק ב', שֶׁמֵּהַתּוֹרָה שֶׁלֹּא בְּכַוָּנָה נִבְרָאִים מַלְאָכִים בְּעוֹלַם הַיְּצִירָה, וּמֵהַמִּצְוֹת בְּלִי כַּוָּנָה נִבְרָאִים מַלְאָכִים בְּעוֹלַם הָעֲשִׂיָּה, וְכָל הַמַּלְאָכִים הֵם בַּעֲלֵי חֹמֶר וְצוּרָה. אֲבָל תּוֹרָה שֶׁלֹּא לִשְׁמָהּ מַמָּשׁ, כְּגוֹן לִהְיוֹת תַּלְמִיד חָכָם וּכְהַאי גַּוְונָא, אֵינָהּ עוֹלָה כְּלָל לְמַעְלָה, אֲפִלּוּ לְהֵיכְלוֹת וּמְדוֹר הַמַּלְאָכִים דִּקְדֻשָּׁה, אֶלָּא נִשְׁאֶרֶת לְמַטָּה בָּעוֹלָם הַזֶּה הַגַּשְׁמִי, שֶׁהוּא מְדוֹר הַקְּלִפּוֹת.{{ש}}
[{{קטן|הגה"ה:}} כְּמוֹ שֶׁכָּתוּב בַּזֹּהַר חֵלֶק ג' דַּף ל"א ע"ב וְדַף קכ"א ע"ב, עַיֵּן שָׁם, הַהִיא מִלָּה סָלְקָא וּבָקְעָא רְקִיעִין כו' וְאִתְּעַר מַה דְּאִתְּעַר, אִי טַב טַב כו', עַיֵּן שָׁם, וְדַף ק"ה ע"א, מִלָּה דְּאוֹרַיְיתָא אִתְעֲבִיד מִנֵּיהּ קָלָא וְסָלִיק כו', וְדַף קס"ח ע"ב, קָלִין דְּאוֹרַיְיתָא וּצְלוֹתָא בָּקְעִין רְקִיעִין כו'.]{{ש}}
וּכְמוֹ שֶׁכָּתוּב בַּזֹּהַר{{שוליים|1}} עַל פָּסוּק{{שוליים|2}} "מַה יִּתְרוֹן לָאָדָם בְּכָל עֲמָלוֹ שֶׁיַּעֲמֹל תַּחַת הַשָּׁמֶשׁ", דַּאֲפִילּוּ עֲמָלָא דְּאוֹרַיְיתָא, אִי עָבִיד בְּגִין יְקָרֵיהּ כו'. וְזֶהוּ שֶׁאָמְרוּ{{שוליים|3}}: "אַשְׁרֵי מִי שֶׁבָּא לְכָאן וְתַלְמוּדוֹ בְּיָדוֹ", פֵּרוּשׁ, שֶׁלֹּא נִשְׁאַר לְמַטָּה בָּעוֹלָם הַזֶּה.{{ש}}
וְאַף דְּאוֹרַיְיתָא וְקוּדְשָׁא בְּרִיךְ הוּא כֹּלָּא חַד, שֶׁהוּא וּרְצוֹנוֹ אֶחָד, הֲרֵי קוּדְשָׁא בְּרִיךְ הוּא אִיהוּ מְמַלֵּא כָּל עָלְמִין בְּשָׁוֶה, וְאַף עַל פִּי כֵן אֵין הָעוֹלָמוֹת שָׁוִים בְּמַעֲלָתָם. וְהַשִּׁנּוּי הוּא מֵהַמְּקַבְּלִים בִּשְׁתֵּי בְּחִינוֹת: הָאַחַת, שֶׁהָעֶלְיוֹנִים מְקַבְּלִים הֶאָרָה יוֹתֵר גְּדוֹלָה לְאֵין קֵץ מֵהַתַּחְתּוֹנִים; וְהַשֵּׁנִית, שֶׁמְּקַבְּלִים בְּלִי לְבוּשִׁים וּמָסַכִּים רַבִּים כָּל כָּךְ כְּבַתַּחְתּוֹנִים. וְעוֹלָם הַזֶּה הוּא עוֹלָם הַשָּׁפֵל בִּשְׁתֵּי בְּחִינוֹת. כִּי הַהֶאָרָה שֶׁבּוֹ מְצֻמְצֶמֶת מְאֹד עַד קָצֶה הָאַחֲרוֹן, וְלָכֵן הוּא חָמְרִי וְגַשְׁמִי; וְגַם זֹאת הִיא בִּלְבוּשִׁים וּמָסַכִּים רַבִּים, עַד שֶׁנִּתְלַבְּשָׁה בִּקְלִפַּת נֹגַהּ לְהַחֲיוֹת כָּל דְּבָרִים הַטְּהוֹרִים שֶׁבָּעוֹלָם הַזֶּה, וּבִכְלָלָם הוּא נֶפֶשׁ הַחִיּוּנִית הַמְּדַבֶּרֶת שֶׁבָּאָדָם. וְלָכֵן כְּשֶׁמְּדַבֶּרֶת דִּבְרֵי תּוֹרָה וּתְפִלָּה בְּלֹא כַּוָּנָה, אַף שֶׁהֵן אוֹתִיּוֹת קְדוֹשׁוֹת, וְאֵין קְלִפַּת נֹגַהּ שֶׁבַּנֶּפֶשׁ הַחִיּוּנִית מָסָךְ מַבְדִּיל כְּלָל לְהַסְתִּיר וּלְכַסּוֹת עַל קְדֻשָּׁתוֹ יִתְבָּרַךְ הַמְּלֻבֶּשֶׁת בָּהֶן, כְּמוֹ שֶׁהִיא מַסְתֶּרֶת וּמְכַסָּה עַל קְדֻשָּׁתוֹ יִתְבָּרַךְ שֶׁבַּנֶּפֶשׁ הַחִיּוּנִית כְּשֶׁמְּדַבֶּרֶת דְּבָרִים בְּטֵלִים, וְשֶׁבַּנֶּפֶשׁ הַחִיּוּנִית שֶׁבִּשְׁאָר בַּעֲלֵי חַיִּים הַטְּהוֹרִים. דְּאַף דְּלֵית אֲתַר פָּנוּי מִנֵּיהּ, מִכָּל מָקוֹם אִיהוּ סְתִימוּ דְּכָל סְתִימִין, וְנִקְרָא{{שוליים|4}} "אֵל מִסְתַּתֵּר", וְגַם הַהֶאָרָה וְהִתְפַּשְּׁטוּת הַחִיּוּת מִמֶּנּוּ יִתְבָּרַךְ מִסְתַּתֶּרֶת בִּלְבוּשִׁים וּמָסַכִּים רַבִּים וַעֲצוּמִים עַד שֶׁנִּתְלַבְּשָׁה וְנִסְתַּתְּרָה בִּלְבוּשׁ נֹגַהּ. מַה שֶּׁאֵין כֵּן בָּאוֹתִיּוֹת הַקְּדוֹשׁוֹת שֶׁל דִּבְרֵי תּוֹרָה וּתְפִלָּה, דְּאַדְּרַבָּה קְלִפַּת נֹגַהּ מִתְהַפֶּכֶת לְטוֹב וְנִכְלָל בִּקְדֻשָּׁה זוֹ, כַּנִּזְכָּר לְעֵיל. מִכָּל מָקוֹם הַהֶאָרָה שֶׁבָּהֶן מִקְּדֻשָּׁתוֹ יִתְבָּרַךְ הִיא בִּבְחִינַת צִמְצוּם עַד קָצֶה הָאַחֲרוֹן, מֵאַחַר שֶׁהַקּוֹל וְהַדִּבּוּר הוּא גַּשְׁמִי.{{ש}}
אֲבָל בִּתְפִלָּה בְּכַוָּנָה וְתוֹרָה בְּכַוָּנָה לִשְׁמָהּ, הֲרֵי הַכַּוָּנָה מִתְלַבֶּשֶׁת בְּאוֹתִיּוֹת הַדִּבּוּר, הוֹאִיל וְהִיא מָקוֹר וְשֹׁרֶשׁ לָהֶן, שֶׁמֵּחֲמָתָהּ וּבְסִבָּתָהּ הוּא מְדַבֵּר אוֹתִיּוֹת אֵלּוּ, לָכֵן הִיא מַעֲלָה אוֹתָן עַד מְקוֹמָהּ בְּעֶשֶׂר סְפִירוֹת דִּיצִירָה אוֹ דִּבְרִיאָה, לְפִי מַה שֶּׁהִיא הַכַּוָּנָה בִּדְחִילוּ וּרְחִימוּ שִׂכְלִיִּים אוֹ טִבְעִיִּים כו' כַּנִּזְכָּר לְעֵיל. וְשָׁם מֵאִיר וּמִתְגַּלֶּה אוֹר אֵין סוֹף בָּרוּךְ הוּא, שֶׁהוּא רָצוֹן הָעֶלְיוֹן בָּרוּךְ הוּא הַמְּלֻבָּשׁ בְּאוֹתִיּוֹת הַתּוֹרָה שֶׁלּוֹמֵד וּבְכַוָּנָתָן, אוֹ בַּתְּפִלָּה וּבְכַוָּנָתָהּ, אוֹ בַּמִּצְוָה וּבְכַוָּנָתָהּ, בְּהֶאָרָה גְּדוֹלָה לְאֵין קֵץ, מַה שֶּׁלֹּא יָכוֹל לְהָאִיר וּלְהִתְגַּלּוֹת כְּלָל בְּעוֹד הָאוֹתִיּוֹת וְהַמִּצְוָה בָּעוֹלָם הַזֶּה הַגַּשְׁמִי, לָא מִנַּהּ וְלָא מִקְצָתָהּ, עַד עֵת קֵץ הַיָּמִין, שֶׁיִּתְעַלֶּה הָעוֹלָם מִגַּשְׁמִיּוּתוֹ וְנִגְלָה כְבוֹד ה' וגו', כַּנִּזְכָּר לְעֵיל בַּאֲרִיכוּת.{{ש}}
[{{קטן|הגה"ה:}} וְשָׁם מֵאִיר וּמִתְגַּלֶּה גַּם כֵּן הַיִּחוּד הָעֶלְיוֹן הַנַּעֲשֶׂה בְּכָל מִצְוָה וְתַלְמוּד תּוֹרָה, שֶׁהוּא יִחוּד מִדּוֹתָיו יִתְבָּרַךְ, שֶׁנִּכְלָלוֹת זוֹ בָּזוֹ וְנִמְתָּקוֹת הַגְּבוּרוֹת בַּחֲסָדִים, עַל יְדֵי עֵת רָצוֹן הָעֶלְיוֹן אֵין סוֹף בָּרוּךְ הוּא הַמֵּאִיר וּמִתְגַּלֶּה בִּבְחִינַת גִּלּוּי רַב וְעָצוּם בְּאִתְעֲרוּתָא דִּלְתַתָּא, הִיא עֲשִׂיַּת הַמִּצְוָה אוֹ עֵסֶק הַתּוֹרָה, שֶׁבָּהֶן מְלֻבָּשׁ רָצוֹן הָעֶלְיוֹן אֵין סוֹף בָּרוּךְ הוּא.{{ש}}
אַךְ עִקַּר הַיִּחוּד הוּא לְמַעְלָה מַעְלָה בְּעוֹלַם הָאֲצִילוּת, שֶׁשָּׁם הוּא מַהוּת וְעַצְמוּת מִדּוֹתָיו יִתְבָּרַךְ מְיֻחָדוֹת בְּמַאֲצִילָן אֵין סוֹף בָּרוּךְ הוּא, וְשָׁם הוּא מַהוּת וְעַצְמוּת רָצוֹן הָעֶלְיוֹן אֵין סוֹף בָּרוּךְ הוּא, וְהֶאָרָתָן לְבַד הִיא מְאִירָה בִּבְרִיאָה יְצִירָה וַעֲשִׂיָּה, בְּכָל עוֹלָם מֵהֶן לְפִי מַעֲלָתוֹ. וְאַף שֶׁנֶּפֶשׁ הָאָדָם הָעוֹסֵק בְּתוֹרָה וּמִצְוָה זוֹ אֵינָהּ מֵאֲצִילוּת, מִכָּל מָקוֹם הֲרֵי רָצוֹן הָעֶלְיוֹן הַמְּלֻבָּשׁ בְּמִצְוָה זוֹ, וְהוּא הוּא עַצְמוֹ הַדְּבַר הֲלָכָה וְהַתּוֹרָה שֶׁעוֹסֵק בָּהּ, הוּא אֱלֹהוּת וְאוֹר אֵין סוֹף הַמּאֲצִיל בָּרוּךְ הוּא, שֶׁהוּא וּרְצוֹנוֹ אֶחָד, וּבִרְצוֹנוֹ יִתְבָּרַךְ הֶאֱצִיל מִדּוֹתָיו הַמְּיֻחָדוֹת בּוֹ יִתְבָּרַךְ. וְעַל יְדֵי גִּלּוּי רְצוֹנוֹ הַמִּתְגַּלֶּה עַל יְדֵי עֵסֶק תּוֹרָה וּמִצְוָה זוֹ, הֵן נִכְלָלוֹת זוֹ בָּזוֹ וְנִמְתָּקוֹת הַגְּבוּרוֹת בַּחֲסָדִים בְּעֵת רָצוֹן זוֹ.]{{ש}}

וּבָזֶה יוּבַן הֵיטֵב הָא דִּדְחִילוּ וּרְחִימוּ נִקְרָאִים גַּדְפִין, דֶּרֶךְ מָשָׁל, כְּדִכְתִיב{{שוליים|5}}: "וּבִשְׁתַּיִם יְעוֹפֵף" [וּכְמוֹ שֶׁכָּתַב הָרַב חַיִּים וִיטַאל זַ"ל בְּשַׁעַר הַיִחוּדִים פרק י"א], שֶׁהַכְּנָפַיִם בָּעוֹף הֵן זְרוֹעוֹת הָאָדָם כו'. וּבַתִּקּוּנִים פֵּרֵשׁ, שֶׁהָעוֹסְקִים בְּתוֹרָה וּמִצְווֹת בִּדְחִילוּ וּרְחִימוּ – נִקְרָאִים בָּנִים, וְאִם לָאו – נִקְרָאִים אֶפְרוֹחִים, דְּלָא יָכְלִין לְפָרְחָא.{{ש}}
[{{קטן|הגה"ה:}} וּבְתִקּוּן מ"ה, דְּעוֹפָא הוּא מְטַטְרוֹ"ן, רֵישָׁא דִּילֵיהּ י' וְגוּפָא וָא"ו וּתְרֵין גַּדְפִין ה' ה' כו'. וְהַיְינוּ עוֹלַם הַיְּצִירָה שֶׁנִּקְרָא מְטַטְרוֹ"ן, וּבוֹ הֵן גּוּפֵי הֲלָכוֹת שֶׁבַּמִּשְׁנָה. וְרֵישָׁא דִּילֵיהּ הֵן הַמֹּחִין וּבְחִינַת חָכְמָה בִּינָה וָדַעַת, שֶׁהֵן פְּנִימִיּוּת הַהֲלָכוֹת וְסוֹדָן וְטַעֲמֵיהֶן. וּתְרֵין גַּדְפִין, דְּחִילוּ וּרְחִימוּ, הֵן ה' עִלָּאָה, שֶׁהִיא רְחִימוּ, וְה' תַּתָּאָה, הִיא יִרְאָה תַּתָּאָה, עֹל מַלְכוּת שָׁמַיִם וּפַחַד ה', כְּפַחַד הַמֶּלֶךְ דֶּרֶךְ מָשָׁל, שֶׁהִיא יִרְאָה חִיצוֹנִית וְנִגְלֵית. מַה שֶּׁאֵין כֵּן יִרְאָה עִלָּאָה, יְרֵא בֹּשֶׁת, הִיא מֵהַנִּסְתָּרוֹת לַה' אֱלֹהֵינוּ, וְהִיא בְּחָכְמָה עִלָּאָה, יוֹ"ד שֶׁל שֵׁם הֲוַיָּ"ה בָּרוּךְ הוּא, כְּמוֹ שֶׁכָּתוּב בְּרַעְיָא מְהֵימְנָא.]{{ש}}
כִּי כְּמוֹ שֶׁכַּנְפֵי הָעוֹף אֵינָם עִקַּר הָעוֹף, וְאֵין חִיּוּתוֹ תָּלוּי בָּהֶם כְּלַל, כְּדִתְנַן{{שוליים|6}}: "נִטְּלוּ אֲגַפֶּיהָ – כְּשֵׁרָה", וְהָעִקָּר הוּא רֹאשׁוֹ וְכָל גּוּפוֹ, וְהַכְּנָפַיִם אֵינָם רַק מְשַׁמְּשִׁים לְרֹאשׁוֹ וְגוּפוֹ לְפָרְחָא בְּהוֹן. וְכָךְ דֶּרֶךְ מָשָׁל, הַתּוֹרָה וּמִצְווֹת הֵן עִקַּר הַיִּחוּד הָעֶלְיוֹן, עַל יְדֵי רָצוֹן הָעֶלְיוֹן הַמִּתְגַּלֶּה עַל יְדֵיהֶן; וְהַדְּחִילוּ וּרְחִימוּ הֵם מַעֲלִים אוֹתָן לְמָקוֹם שֶׁיִּתְגַּלֶּה בּוֹ הָרָצוֹן, אוֹר אֵין סוֹף בָּרוּךְ הוּא, וְהַיִּחוּד, שֶׁהֵן יְצִירָה וּבְרִיאָה.{{ש}}
[{{קטן|הגה"ה:}} אוֹ אֲפִלּוּ בָּעֲשִׂיָּה, בְּעֶשֶׂר סְפִירוֹת דִּקְדֻשָּׁה, מְקוֹם מִצְווֹת מַעֲשִׂיּוֹת, וְכֵן מִקְרָא. אֲבָל בַּמִּשְׁנָה – מִתְגַּלֶּה הַיִּחוּד וְאוֹר אֵין סוֹף בָּרוּךְ הוּא בַּיְּצִירָה, וּבַתַּלְמוּד – בַּבְּרִיאָה. דְהַיְינוּ שֶׁבְּלִמּוּד מִקְרָא מִתְפַּשֵּׁט הַיִּחוּד וְאוֹר אֵין סוֹף בָּרוּךְ הוּא מֵאֲצִילוּת עַד הָעֲשִׂיָּה, וּבַמִּשְׁנָה – עַד הַיְּצִירָה לְבַדָּהּ, וּבַתַּלְמוּד – עַד הַבְּרִיאָה לְבַדָּהּ, כִּי כֻּלָּן בָּאֲצִילוּת. אֲבָל קַבָּלָה אֵינָהּ מִתְפַּשֶּׁטֶת כְּלַל מֵאֲצִילוּת לִבְרִיאָה יְצִירָה וַעֲשִׂיָּה, כְּמוֹ שֶׁכָּתַב בִּפְרִי עֵץ חַיִּים.]{{ש}}
וְהִנֵּה, אַף דִּדְחִילוּ וּרְחִימוּ הֵם גַּם כֵּן מִתַּרְיַ"ג מִצְווֹת, אַף עַל פִּי כֵן נִקְרָאִין גַּדְפִין, לִהְיוֹת כִּי תַּכְלִית הָאַהֲבָה הִיא הָעֲבוֹדָה מֵאַהֲבָה. וְאַהֲבָה בְּלִי עֲבוֹדָה הִיא אַהֲבָה בְּתַעֲנוּגִים, לְהִתְעַנֵּג עַל ה', מֵעֵין עוֹלָם הַבָּא וְקַבָּלַת שָׂכָר, וְ"הַיּוֹם לַעֲשׂוֹתָם" כְּתִיב{{שוליים|7}} וּלְמָחָר לְקַבֵּל שְׂכָרָם{{שוליים|8}}.{{ש}}
וּמִי שֶׁלֹּא הִגִּיעַ לְמִדָּה זוֹ, לִטְעֹם מֵעֵין עוֹלָם הַבָּא, אֶלָּא עֲדַיִן נַפְשׁוֹ שׁוֹקֵקָה וּצְמֵאָה לַה' וְכָלְתָה אֵלָיו כָּל הַיּוֹם, וְאֵינוֹ מַרְוֶה צִמְאוֹנוֹ בְּמֵי הַתּוֹרָה שֶׁלְּפָנָיו, הֲרֵי זֶה כְּמִי שֶׁעוֹמֵד בַּנָּהָר וְצוֹעֵק מַיִם מַיִם לִשְׁתּוֹת, כְּמוֹ שֶׁקּוֹבֵל עָלָיו הַנָּבִיא{{שוליים|9}}: "הוֹי כָּל צָמֵא לְכוּ לַמַּיִם". כִּי לְפִי פְּשׁוּטוֹ אֵינוֹ מוּבָן; דְּמִי שֶׁהוּא צָמֵא וּמִתְאַוֶּוה לִלְמֹד, פְּשִׁיטָא שֶׁיִּלְמֹד מֵעַצְמוֹ, וְלָמָּה לוֹ לַנָּבִיא לִצְעֹק עָלָיו "הוֹי"? וּכְמוֹ שֶׁנִּתְבָּאֵר בְּמָקוֹם אַחֵר בַּאֲרִיכוּת:{{ש}}
סוףקובץ
#####תניא מנוקד/חלק א/פרק מא
==פרק מא== 
בְּרַם צָרִיךְ לִהְיוֹת לְזִכָּרוֹן תָּמִיד רֵאשִׁית הָעֲבוֹדָה וְעִיקָּרָהּ וְשָׁרְשָׁהּ. וְהוּא, כִּי אַף שֶׁהַיִּרְאָה הִיא שֹׁרֶשׁ לְסוּר מֵרָע וְהָאַהֲבָה לְוַעֲשֵׂה טוֹב, אַף עַל פִּי כֵן לֹא דַּי לְעוֹרֵר הָאַהֲבָה לְבַדָּהּ לְוַעֲשֵׂה טוֹב, וּלְפָחוֹת צָרִיךְ לְעוֹרֵר תְּחִלָּה הַיִּרְאָה הַטִּבְעִית הַמְּסֻתֶּרֶת בְּלֵב כָּל יִשְׂרָאֵל שֶׁלֹּא לִמְרֹד בְּמֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא כַּנִּזְכָּר לְעֵיל, שֶׁתְּהֵא בְּהִתְגַּלּוּת לִבּוֹ אוֹ מֹחוֹ עַל כָּל פָּנִים. דְּהַיְינוּ לְהִתְבּוֹנֵן בְּמַחֲשַׁבְתּוֹ עַל כָּל פָּנִים גְּדֻלַּת אֵין סוֹף בָּרוּךְ הוּא, וּמַלְכוּתוֹ אֲשֶׁר הִיא מַלְכוּת כָּל עוֹלָמִים, עֶלְיוֹנִים וְתַחְתּוֹנִים, וְאִיהוּ מְמַלֵּא כָּל עָלְמִין וְסוֹבֵב כָּל עָלְמִין, וּכְמוֹ שֶׁכָּתוּב{{שוליים|1}}: "הֲלֹא אֶת הַשָּׁמַיִם וְאֶת הָאָרֶץ אֲנִי מָלֵא", וּמַנִּיחַ הָעֶלְיוֹנִים וְתַחְתּוֹנִים וּמְיַחֵד מַלְכוּתוֹ עַל עַמּוֹ יִשְׂרָאֵל בִּכְלָל, וְעָלָיו בִּפְרָט, כִּי חַיָּב אָדָם לוֹמַר: בִּשְׁבִילִי נִבְרָא הָעוֹלָם{{שוליים|2}}. וְהוּא גַּם הוּא מְקַבֵּל עָלָיו מַלְכוּתוֹ, לִהְיוֹת מֶלֶךְ עָלָיו, וּלְעָבְדוֹ וְלַעֲשֹוֹת רְצוֹנוֹ בְּכָל מִינֵי עֲבוֹדַת עֶבֶד.

וְהִנֵּה ה' נִצָּב עָלָיו, וּמְלֹא כָל הָאָרֶץ כְּבוֹדוֹ, וּמַבִּיט עָלָיו וּבוֹחֵן כְּלָיוֹת וָלֵב אִם עוֹבְדוֹ כָּרָאוּי. וְעַל כֵּן צָרִיךְ לַעֲבֹד לְפָנָיו בְּאֵימָה וּבְיִרְאָה כְּעוֹמֵד לִפְנֵי הַמֶּלֶךְ. וְיַעֲמִיק בְּמַחֲשָׁבָה זוֹ וְיַאֲרִיךְ בָּהּ, כְּפִי יְכֹלֶת הַשָּׂגַת מֹחוֹ וּמַחֲשַׁבְתּוֹ וּכְפִי הַפְּנַאי שֶׁלּוֹ, לִפְנֵי עֵסֶק הַתּוֹרָה אוֹ הַמִּצְוָה, כְּמוֹ לִפְנֵי לְבִישַׁת טַלִּית וּתְפִילִּין.

וְגַם יִתְבּוֹנֵן אֵיךְ שֶׁאוֹר אֵין סוֹף בָּרוּךְ הוּא הַסּוֹבֵב כָּל עָלְמִין וּמְמַלֵּא כָּל עָלְמִין הוּא רָצוֹן הָעֶלְיוֹן, הוּא מְלֻבָּשׁ בְּאוֹתִיּוֹת וְחָכְמַת הַתּוֹרָה, אוֹ בְּצִיצִית וּתְפִלִּין אֵלּוּ; וּבִקְרִיאָתוֹ אוֹ בִּלְבִישָׁתוֹ הוּא מַמְשִׁיךְ אוֹרוֹ יִתְבָּרַךְ עָלָיו, דְּהַיְינוּ עַל חֵלֶק אֱלוֹהַּ מִמַּעַל שֶׁבְּתוֹךְ גּוּפוֹ, לִכָּלֵל וְלִבָּטֵל בְּאוֹרוֹ יִתְבָּרַךְ.

וְדֶרֶךְ פְּרָט בִּתְפִלִּין, לִבָּטֵל וְלִכָּלֵל בְּחִינַת חָכְמָתוֹ וּבִינָתוֹ שֶׁבְּנַפְשׁוֹ הָאֱלֹהִית בִּבְחִינַת חָכְמָתוֹ וּבִינָתוֹ שֶׁל אֵין סוֹף בָּרוּךְ הוּא, הַמְּלֻבָּשׁוֹת דֶּרֶךְ פְּרָט בְּפָרָשִׁיּוֹת "קַדֵּשׁ" "וְהָיָה כִּי יְבִיאֲךָ". דְּהַיְינוּ שֶׁלֹּא לְהִשְׁתַמֵשׁ בְּחָכְמָתוֹ וּבִינָתוֹ שֶׁבְּנַפְשׁוֹ בִּלְתִּי לַה' לְבַדּוֹ. וְכֵן לִבָּטֵל וְלִכָּלֵל בְּחִינַת הַדַּעַת שֶׁבְּנַפְשׁוֹ, הַכּוֹלֵל חֶסֶד וּגְבוּרָה, שֶׁהֵן יִרְאָה וְאַהֲבָה שֶׁבְּלִבּוֹ, בִּבְחִינַת דַּעַת הָעֶלְיוֹן, הַכּוֹלֵל חֶסֶד וּגְבוּרָה הַמְּלֻבָּשׁ בְּפָרָשִׁיּוֹת "שְׁמַע" "וְהָיָה אִם שָׁמֹעַ". וְהַיְינוּ כְּמוֹ שֶׁכָּתוּב בְּשֻׁלְחָן עָרוּךְ, לְשַׁעְבֵּד הַלֵּב וְהַמֹּחַ כו'. וּבַעֲטִיפַת צִיצִית יְכַוֵּן כְּמוֹ שֶׁכָּתוּב בַּזֹהַר{{שוליים|3}}, לְהַמְשִׁיךְ עָלָיו מַלְכוּתוֹ יִתְבָּרַךְ אֲשֶׁר הִיא מַלְכוּת כָּל עוֹלָמִים וכו', לְיַחֲדָהּ עָלֵינוּ עַל יְדֵי מִצְוָה זוֹ. וְהוּא כְּעִנְיַן "שֹוֹם תָּשִׂים עָלֶיךָ מֶלֶךְ"{{שוליים|4}}.

וַאֲזַי אַף אִם בְּכָל זֹאת לֹא תִּפֹּל עָלָיו אֵימָה וָפַחַד בְּהִתְגַּלּוּת לִבּוֹ, מִכָּל מָקוֹם, מֵאַחַר שֶׁמְּקַבֵּל עָלָיו מַלְכוּת שָׁמַיִם וּמַמְשִׁיךְ עָלָיו יִרְאָתוֹ יִתְבָּרַךְ בְּהִתְגַּלּוּת מַחֲשַׁבְתּוֹ וּרְצוֹנוֹ שֶׁבְּמוֹחוֹ. וְקַבָּלָה זוֹ הִיא אֲמִתִּית בְּלִי שׁוּם סָפֵק, שֶׁהֲרֵי הִיא טֶבַע נַפְשׁוֹת כָּל יִשְׂרָאֵל, שֶׁלֹּא לִמְרֹד בַּמֶּלֶךְ הַקָּדוֹשׁ יִתְבָּרַךְ. הֲרֵי הַתּוֹרָה שֶׁלּוֹמֵד אוֹ הַמִּצְוָה שֶׁעוֹשֶׂה מֵחֲמַת קַבָּלָה זוֹ וּמֵחֲמַת הַמְשָׁכַת הַיִּרְאָה שֶׁבְּמוֹחוֹ, נִקְרָאוֹת בְּשֵׁם עֲבוֹדָה שְׁלֵמָה, כְּכָל עֲבוֹדַת הָעֶבֶד לַאֲדוֹנוֹ וּמַלְכּוֹ. מַה שֶּׁאֵין כֵּן אִם לוֹמֵד וּמְקַיֵּם הַמִּצְוָה בְּאַהֲבָה לְבַדָּהּ, כְּדֵי לְדָבְקָה בּוֹ עַל יְדֵי תּוֹרָתוֹ וּמִצְוֹתָיו, אֵינָהּ נִקְרֵאת בְּשֵׁם עֲבוֹדַת הָעֶבֶד, וְהַתּוֹרָה אָמְרָה: "וַעֲבַדְתֶּם אֶת ה' אֱלֹהֵיכֶם" וגו'; "וְאוֹתוֹ תַעֲבֹדוּ" וגו'. וּכְמוֹ שֶׁכָּתוּב בַּזֹּהַר [פָּרָשַׁת בְּהַר], כְּהַאי תּוֹרָא דְּיָהֲבִין עֲלֵיהּ עֹל בְּקַדְמֵיתָא בְּגִין לְאַפָּקָא מִנֵּיהּ טַב לְעָלְמָא כו', הָכִי נָמֵי אִצְטְרִיךְ לְבַר נַשׁ לְקַבָּלָא עֲלֵיהּ עֹל מַלְכוּת שָׁמַיִם בְּקַדְמֵיתָא כו'. וְאִי הַאי לָא אִשְׁתַּכַּח גַּבֵּיהּ, לָא שַׁרְיָא בֵּיהּ קְדֻשָּׁה כו'. [וּבְרַעְיָא מְהֵימְנָא שָׁם דַּף קי"א ע"ב], שֶׁכָּל אָדָם צָרִיךְ לִהְיוֹת בִּשְׁתֵּי בְּחִינוֹת וּמַדְרֵגוֹת, וְהֵן בְּחִינַת עֶבֶד וּבְחִינַת בֵּן. וְאַף דְּיֵשׁ בֵּן שֶׁהוּא גַּם כֵּן עֶבֶד, הֲרֵי אִי אֶפְשָׁר לָבֹא לְמַדְרֵגָה זוֹ בְּלִי קְדִימַת הַיִּרְאָה עִלָּאָה כַּיָּדוּעַ לַיּוֹדְעִים.

וְהִנֵּה אַף מִי שֶׁגַּם בְּמֹחוֹ וּבְמַחֲשַׁבְתּוֹ אֵינוֹ מַרְגִּישׁ שׁוּם יִרְאָה וּבוּשָׁה, מִפְּנֵי פְּחִיתוּת עֵרֶךְ נַפְשׁוֹ מִמְּקוֹר חָצְבָהּ, מִמַּדְרֵגוֹת תַּחְתּוֹנוֹת דְּעֶשֶׂר סְפִירוֹת דַּעֲשִׂיָּה. אַף עַל פִּי כֵן, מֵאַחַר שֶׁמִּתְכַּוֵּן בַּעֲבוֹדָתוֹ כְּדֵי לַעֲבֹד אֶת הַמֶּלֶךְ, הֲרֵי זוֹ עֲבוֹדָה גְּמוּרָה. כִּי הַיִּרְאָה וְהעֲבוֹדָה נֶחֱשָׁבוֹת לִשְׁתֵּי מִצְוֹת בְּמִנְיַן תַּרְיָ"ג, וְאֵינָן מְעַכְּבוֹת זוֹ אֶת זוֹ. וְעוֹד, שֶׁבֶּאֱמֶת מְקַיֵּם גַּם מִצְוַת יִרְאָה בְּמַה שֶּׁמַּמְשִׁיךְ הַיִּרְאָה בְּמַחֲשַׁבְתּוֹ, כִּי בְּשָׁעָה וְרֶגַע זוֹ עַל כָּל פָּנִים מוֹרָא שָׁמַיִם עָלָיו, עַל כָּל פָּנִים כְּמוֹרָא בָּשָׂר וָדָם הֶדְיוֹט לְפָחוֹת שֶׁאֵינוֹ מֶלֶךְ הַמַּבִּיט עָלָיו, שֶׁנִּמְנָע בַּעֲבוּרוֹ מִלַּעֲשֹוֹת דָּבָר שֶׁאֵינוֹ הָגוּן בְּעֵינָיו, שֶׁזּוֹ נִקְרֵאת יִרְאָה, כְּמוֹ שֶׁאָמַר רַבָּן יוֹחָנָן בֶּן זַכַּאי לְתַלְמִידָיו{{שוליים|5}}: "יְהִי רָצוֹן שֶׁיְּהֵא מוֹרָא שָׁמַיִם עֲלֵיכֶם כְּמוֹרָא בָּשָׂר וָדָם" כו', "תֵּדְעוּ כְּשֶׁאָדָם עוֹבֵר עֲבֵרָה אוֹמֵר שֶׁלֹּא יִרְאַנִי אָדָם" כו'. רַק שֶׁיִּרְאָה זוֹ נִקְרֵאת יִרְאָה תַּתָּאָה, וְיִרְאַת חֵטְא שֶׁקּוֹדֶמֶת לְחָכְמָתוֹ. וְיִרְאָה עִלָּאָה הוּא יְרֵא בֹּשֶׁת כו', דְּאִית יִרְאָה וְאִית יִרְאָה כו'.

אֲבָל בְּלִי יִרְאָה כְּלָל לָא פָּרְחָא לְעֵלָּא בְּאַהֲבָה לְבַדָּהּ, כְּמוֹ שֶׁהָעוֹף אֵינוֹ יָכוֹל לִפְרֹחַ בְּכָנָף אֶחָד, דִּדְחִילוּ וּרְחִימוּ הֵן תְּרֵין גַּדְפִין [כְּמוֹ שֶׁכָּתַב בַּתִּקּוּנִים]. וְכֵן הַיִּרְאָה לְבַדָּהּ הִיא כָּנָף אֶחָד, וְלָא פָּרְחָא בָהּ לְעֵלָּא, אַף שֶׁנִּקְרֵאת עֲבוֹדַת עֶבֶד. וְצָרִיךְ לִהְיוֹת גַּם כֵּן בְּחִינַת בֵּן, לְעוֹרֵר הָאַהֲבָה הַטִּבְעִית עַל כָּל פָּנִים הַמְּסֻתֶּרֶת בְּלִבּוֹ, שֶׁתְּהֵא בְּהִתְגַּלּוּת מֹחוֹ עַל כָּל פָּנִים, לִזְכֹּר אַהֲבָתוֹ לַה' אֶחָד בְּמַחֲשַׁבְתּוֹ וּבִרְצוֹנוֹ, לְדָבְקָה בּוֹ יִתְבָּרַךְ. וְזֹאת תִּהְיֶה כַּוָּנָתוֹ בְּעֵסֶק הַתּוֹרָה אוֹ הַמִּצְוָה הַזּוֹ, לְדָבְקָה בּוֹ נַפְשׁוֹ הָאֱלֹהִית וְהַחִיּוּנִית וּלְבוּשֵׁיהֶן כַּנִּזְכָּר לְעֵיל.

אַךְ אָמְנָם אָמְרוּ רַזַ"ל: לְעוֹלָם אַל יוֹצִיא אָדָם עַצְמוֹ מִן הַכְּלָל. לָכֵן יִתְכַּוֵּן לְיַחֵד וּלְדָבְקָה בּוֹ יִתְבָּרַךְ מְקוֹר נַפְשׁוֹ הָאֱלֹהִית, וּמְקוֹר נַפְשׁוֹת כָּל יִשְׂרָאֵל, שֶׁהוּא רוּחַ פִּיו יִתְבָּרַךְ, הַנִּקְרֵאת בְּשֵׁם שְׁכִינָה עַל שֵׁם שֶׁשּׁוֹכֶנֶת וּמִתְלַבֶּשֶׁת תּוֹךְ כָּל עָלְמִין לְהַחֲיוֹתָן וּלְקַיְּמָן. וְהִיא הִיא הַמַּשְׁפַּעַת בּוֹ כֹּחַ הַדִּבּוּר הַזֶּה שֶׁמְּדַבֵּר בְּדִבְרֵי תּוֹרָה, אוֹ כֹּחַ הַמַּעֲשֶׂה הַזֶּה לַעֲשֹוֹת מִצְוָה זוֹ. וְיִחוּד זֶה הוּא עַל יְדֵי הַמְשָׁכַת אוֹר אֵין סוֹף בָּרוּךְ הוּא לְמַטָּה עַל יְדֵי עֵסֶק הַתּוֹרָה וְהַמִּצְווֹת שֶׁהוּא מְלֻבָּשׁ בָּהֶן. וְיִתְכַּוֵּן לְהַמְשִׁיךְ אוֹרוֹ יִתְבָּרַךְ עַל מְקוֹר נַפְשׁוֹ וְנַפְשׁוֹת כָּל יִשְׂרָאֵל לְיַחֲדָן, וּכְמוֹ שֶׁיִּתְבָּאֵר לְקַמָּן פֵּרוּשׁ יִחוּד זֶה בַּאֲרִיכוּת, עַיֵּן שָׁם. וְזֶהוּ פֵּרוּשׁ "לְשֵׁם יִחוּד קוּדְשָׁא בְּרִיךְ הוּא וּשְׁכִינְתֵּיהּ בְּשֵׁם כָּל יִשְׂרָאֵל".

[{{קטן|הגהה:}} וְגַם עַל יְדֵי זֶה יִתְמַתְּקוּ גַּם כֵּן הַגְּבוּרוֹת בַּחֲסָדִים מִמֵּילָא, בְּהִתְכַּלְּלוּת הַמִּדּוֹת וְיִחוּדָם, עַל יְדֵי גִּלּוּי רָצוֹן הָעֶלְיוֹן בָּרוּךְ הוּא הַמִּתְגַּלֶּה לְמַעְלָה בְּאִתְעֲרוּתָא דִּלְתַתָּא, הוּא גִּלּוּיוֹ לְמַטָּה בְּעֵסֶק הַתּוֹרָה וְהַמִּצְוָה שֶׁהֵן רְצוֹנוֹ יִתְבָּרַךְ. וּכְמוֹ שֶׁנִּתְבָּאֵר בְּאִדְרָא רַבָּא וּבְמִשְׁנַת חֲסִידִים מַסֶּכֶת אֲרִיךְ אַנְפִּין פרק ד', שֶׁתַּרְיַ"ג מִצְווֹת הַתּוֹרָה נִמְשָׁכוֹת מֵחִוַּרְתָּא דַּאֲרִיךְ אַנְפִּין, שֶׁהוּא רָצוֹן הָעֶלְיוֹן מְקוֹר הַחֲסָדִים.]

וְאַף שֶׁלִּהְיוֹת כַּוָּנָה זוֹ אֲמִתִּית בְּלִבּוֹ, שֶׁיִּהְיֶה לִבּוֹ חָפֵץ בֶּאֱמֶת יִחוּד הָעֶלְיוֹן הַזֶּה, צָרִיךְ לִהְיוֹת בְּלִבּוֹ אַהֲבָה רַבָּהּ לַה' לְבַדּוֹ, לַעֲשֹוֹת נַחַת רוּחַ לְפָנָיו לְבַד, וְלֹא לְרַוּוֹת נַפְשׁוֹ הַצְּמֵאָה לַה', אֶלָּא כִּבְרָא דְּאִשְׁתַּדֵּל בָּתַר אֲבוֹי וְאִמֵּיהּ, דְּרָחֵים לוֹן יַתִּיר מִגַּרְמֵיהּ וְנַפְשֵׁיהּ כו' [כְּמוֹ שֶׁנִּתְבָּאֵר לְעֵיל בְּשֵׁם רַעְיָא מְהֵימְנָא]. מִכָּל מָקוֹם, יֵשׁ לְכָל אָדָם לְהַרְגִּיל עַצְמוֹ בְּכַוָּנָה זוֹ. כִּי אַף שֶׁאֵינָהּ בֶּאֱמֶת לַאֲמִתּוֹ לְגַמְרֵי בְּלִבּוֹ, שֶׁיַּחְפֹּץ בָּזֶה בְּכָל לִבּוֹ, מִכָּל מָקוֹם מְעָט מִזְעָר חָפֵץ לִבּוֹ בָּזֶה בֶּאֱמֶת, מִפְּנֵי אַהֲבָה הַטִּבְעִית שֶׁבְּלֵב כָּל יִשְׂרָאֵל לַעֲשֹוֹת כָּל מַה שֶּׁהוּא רָצוֹן הָעֶלְיוֹן בָּרוּךְ הוּא. וְיִחוּד זֶה הוּא רְצוֹנוֹ הָאֲמִתִּי. וְהַיְינוּ יִחוּד הָעֶלְיוֹן שֶׁבָּאֲצִילוּת, הַנַּעֲשֶׂה בְּאִתְעֲרוּתָא דִּלְתַתָּא, עַל יְדֵי יִחוּד נֶפֶשׁ הָאֱלֹהִית וְהִתְכַּלְּלוּתָהּ בְּאוֹר ה' הַמְּלֻבָּשׁ בַּתּוֹרָה וּמִצְווֹת שֶׁעוֹסֶקֶת בָּהֶן, וְהָיוּ לַאֲחָדִים מַמָּשׁ, כְּמוֹ שֶׁנִּתְבָּאֵר לְעֵיל. כִּי עַל יְדֵי זֶה מִתְיַחֲדִים גַּם כֵּן מְקוֹר הַתּוֹרָה וְהַמִּצְווֹת, שֶׁהוּא הַקָּדוֹשׁ בָּרוּךְ הוּא, עִם מְקוֹר נַפְשׁוֹ הָאֱלֹהִית הַנִּקְרָא בְּשֵׁם שְׁכִינָה, שֶׁהֵן בְּחִינַת מְמַלֵּא כָּל עָלְמִין וּבְחִינַת סוֹבֵב כָּל עָלְמִין, כְּמוֹ שֶׁנִּתְבָּאֵר בְּמָקוֹם אַחֵר בַּאֲרִיכוּת.

אֲבָל יִחוּד נַפְשׁוֹ וְהִתְכַּלְּלוּתָהּ בְּאוֹר ה' לִהְיוֹת לַאֲחָדִים, בָּזֶה חָפֵץ כָּל אָדָם מִיִּשְׂרָאֵל בֶּאֱמֶת לַאֲמִתּוֹ לְגַמְרֵי, בְּכָל לֵב וּבְכָל נֶפֶשׁ, מֵאַהֲבָה הַטִּבְעִית הַמְּסֻתֶּרֶת בְּלֵב כָּל יִשְׂרָאֵל, לְדָבְקָה בַּה', וְלֹא לִפָּרֵד וְלִהְיוֹת נִכְרָת וְנִבְדָּל חַס וְשָׁלוֹם מִיִּחוּדוֹ וְאַחְדּוּתוֹ יִתְבָּרַךְ בְּשׁוּם אֹפֶן, אֲפִלּוּ בִּמְסִירַת נֶפֶשׁ מַמָּשׁ. וְעֵסֶק הַתּוֹרָה וּמִצְווֹת וְהַתְּפִילָּה הוּא גַּם כֵּן עִנְיַן מְסִירַת נֶפֶשׁ מַמָּשׁ, כְּמוֹ בְּצֵאתָהּ מִן הַגּוּף בִּמְלֹאת שִׁבְעִים שָׁנָה; שֶׁאֵינָהּ מְהַרְהֶרֶת בְּצָרְכֵי הַגּוּף, אֶלָּא מַחֲשַׁבְתָּהּ מְיֻחֶדֶת וּמְלֻבֶּשֶׁת בְּאוֹתִיּוֹת הַתּוֹרָה וְהַתְּפִלָּה, שֶׁהֵן דְּבַר ה' וּמַחֲשַׁבְתּוֹ יִתְבָּרַךְ, וְהָיוּ לַאֲחָדִים מַמָּשׁ. שֶׁזֶּהוּ כָּל עֵסֶק הַנְּשָׁמוֹת בְּגַן עֵדֶן, כִּדְאִיתָא בִּגְמָרָא וּבַזֹּהַר, אֶלָּא שֶׁשָּׁם מִתְעַנְּגִים בְּהַשָּׂגָתָם וְהִתְכַּלְּלוּתָם בְּאוֹר ה'. וְזֶהוּ שֶׁתִּקְּנוּ בִּתְחִלַּת בִּרְכוֹת הַשַּׁחַר קֹדֶם הַתְּפִלָּה: "אֱלֹהַי נְשָׁמָה" וכו' "וְאַתָּה נְפַחְתָּהּ" כו' "וְאַתָּה עָתִיד לִטְּלָהּ מִמֶּנִּי" כו'. כְּלוֹמַר, מֵאַחַר שֶׁאַתָּה נְפַחְתָּהּ בִּי וְאַתָּה עָתִיד לִטְּלָהּ מִמֶּנִּי, לָכֵן מֵעַתָּה אֲנִי מוֹסְרָהּ וּמַחֲזִירָהּ לְךָ לְיַחֲדָהּ בְּאַחֲדוּתְךָ, וּכְמוֹ שֶׁכָּתוּב{{שוליים|6}}: "אֵלֶיךָ ה' נַפְשִׁי אֶשָּׂא". וְהַיְינוּ עַל יְדֵי הִתְקַשְּׁרוּת מַחֲשַׁבְתִּי בְּמַחֲשַׁבְתְּךָ וְדִבּוּרִי בְּדִבּוּרְךָ בְּאוֹתִיּוֹת הַתּוֹרָה וְהַתְּפִלָּה, וּבִפְרָט בַּאֲמִירָה לַה' לְנוֹכֵחַ, כְּמוֹ "בָּרוּךְ אַתָּה" וּכְהַאי גַּוְונָא.

וְהִנֵּה בַּהֲכָנָה זוֹ, שֶׁל מְסִירַת נַפְשׁוֹ לַה', יַתְחִיל בִּרְכוֹת הַשַּׁחַר: "בָּרוּךְ אַתָּה" כו'. וְכֵן בַּהֲכָנָה זוֹ יַתְחִיל לִלְמֹד שִׁעוּר קָבוּעַ מִיָּד אַחַר הַתְּפִלָּה. וְכֵן בְּאֶמְצַע הַיּוֹם, קֹדֶם שֶׁיַּתְחִיל לִלְמֹד, צְרִיכָה הֲכָנָה זוֹ לְפָחוֹת, כַּנּוֹדָע, שֶׁעִקַּר הַהֲכָנָה לִשְׁמָהּ לְעַכֵּב הוּא בִּתְחִלַּת הַלִּמּוּד בַּבֵּינוֹנִים. וּכְמוֹ בְּגֵט וְסֵפֶר תּוֹרָה, שֶׁצְּרִיכִים לִשְׁמָהּ לְעַכֵּב, וְדַיּוֹ שֶׁיֹּאמַר בִּתְחִלַּת הַכְּתִיבָה: "הֲרֵינִי כּוֹתֵב לְשֵׁם קְדֻשַּׁת סֵפֶר תּוֹרָה"{{שוליים|7}}, אוֹ "לִשְׁמוֹ וְלִשְׁמָהּ" כו'{{שוליים|8}}. וּכְשֶׁלּוֹמֵד שָׁעוֹת הַרְבֵּה רְצוּפוֹת, יֵשׁ לוֹ לְהִתְבּוֹנֵן בַּהֲכָנָה זוֹ הַנִּזְכֶּרֶת לְעֵיל בְּכָל שָׁעָה וְשָׁעָה עַל כָּל פָּנִים. כִּי בְּכָל שָׁעָה וְשָׁעָה הִיא הַמְשָׁכָה אַחֶרֶת מֵעוֹלָמוֹת עֶלְיוֹנִים לְהַחֲיוֹת הַתַּחְתּוֹנִים, וְהַמְשָׁכַת הַחִיּוּת שֶׁבְּשָׁעָה שֶׁלְּפָנֶיהָ חוֹזֶרֶת לִמְקוֹרָהּ [בְּסוֹד רָצוֹא וָשׁוֹב שֶׁבְּסֵפֶר יְצִירָה], עִם כָּל הַתּוֹרָה וּמַעֲשִׂים טוֹבִים שֶׁל הַתַּחְתּוֹנִים. כִּי בְּכָל שָׁעָה שׁוֹלֵט צֵרוּף אֶחָד מִשְּׁנֵים עָשָׂר צֵירוּפֵי שֵׁם הֲוָיָ"ה בָּרוּךְ הוּא בִּשְׁתֵּים עֶשְׂרֵה שְׁעוֹת הַיּוֹם, וְצֵירוּפֵי שֵׁם אֲדֹנָ"י בַּלַּיְלָה כַּנּוֹדָע.

וְהִנֵּה כָּל כַּוָּנָתוֹ בִּמְסִירַת נַפְשׁוֹ לַה' עַל יְדֵי הַתּוֹרָה וְהַתְּפִלָּה לְהַעֲלוֹת נִצּוֹץ אֱלֹהוּת שֶׁבְּתוֹכָהּ לִמְקוֹרוֹ, תְּהֵא רַק כְּדֵי לַעֲשֹוֹת נַחַת רוּחַ לְפָנָיו יִתְבָּרַךְ, כִּמְשַׁל שִׂמְחַת הַמֶּלֶךְ בְּבוֹא אֵלָיו בְּנוֹ יְחִידוֹ בְּצֵאתוֹ מִן הַשִּׁבְיָה וּבֵית הָאֲסוּרִים, כַּנִּזְכָּר לְעֵיל. וְהִנֵּה כַּוָּנָה זוֹ הִיא אֲמִתִּית בֶּאֱמֶת לַאֲמִתּוֹ לְגַמְרֵי בְּכָל נֶפֶשׁ מִיִּשְׂרָאֵל בְּכָל עֵת וּבְכָל שָׁעָה, מֵאַהֲבָה הַטִּבְעִית שֶׁהִיא יְרֻשָּׁה לָנוּ מֵאֲבוֹתֵינוּ. רַק שֶׁצָּרִיךְ לִקְבֹּעַ עִתִּים לְהִתְבּוֹנֵן בִּגְּדֻלַּת ה', לְהַשִּׂיג דְּחִילוּ וּרְחִימוּ שִׂכְלִיִּים, וְכֻלֵּי הַאי וְאוּלַי וכו', כַּנִּזְכָּר לְעֵיל:
סוףקובץ
#####תניא מנוקד/חלק א/פרק מב
==פרק מב==
וְהִנֵּה בְּמַה שֶׁכָּתַבְנוּ לְעֵיל בְּעִנְיַן יִרְאָה תַּתָּאָה, יוּבַן הֵיטֵב מַה שֶּׁכָּתְבוּ בִּגְמָרָא{{שוליים|1}} עַל פָּסוּק{{שוליים|2}} "וְעַתָּה יִשְׂרָאֵל מָה ה' אֱלֹהֶיךָ שׁוֹאֵל מֵעִמָּךְ כִּי אִם לְיִרְאָה אֶת ה' אֱלֹהֶיךָ", אַטּוּ יִרְאָה מִלְּתָא זוּטְרְתִי הִיא? אִין, לְגַבֵּי מֹשֶׁה מִלְּתָא זוּטְרְתִי הִיא וכו'. דְּלִכְאוֹרָה אֵינוֹ מוּבָן הַתֵּירוּץ, דְּהָא "שׁוֹאֵל מֵעִמָּךְ" כְּתִיב.

אֶלָּא הָעִנְיָן הוּא, כִּי כָּל נֶפֶשׁ וָנֶפֶשׁ מִבֵּית יִשְׂרָאֵל יֵשׁ בָּהּ מִבְּחִינַת מֹשֶׁה רַבֵּנוּ עָלָיו הַשָּׁלוֹם, כִּי הוּא מִשִּׁבְעָה רוֹעִים הַמַּמְשִׁיכִים חִיּוּת וֵאלֹהוּת לִכְלָלוּת נִשְׁמוֹת יִשְׂרָאֵל, שֶׁלָּכֵן נִקְרָאִים בְּשֵׁם "רוֹעִים". וּמֹשֶׁה רַבֵּנוּ עָלָיו הַשָּׁלוֹם הוּא כְּלָלוּת כֻּלָּם, וְנִקְרָא "רַעְיָא מְהֵימְנָא". דְּהַיְינוּ שֶׁמַּמְשִׁיךְ בְּחִינַת הַדַּעַת לִכְלָלוּת יִשְׂרָאֵל, לֵידַע אֶת ה', כָּל אֶחָד כְּפִי הַשָּׂגַת נִשְׁמָתוֹ וְשָׁרְשָׁהּ לְמַעְלָה וִינִיקָתָהּ מִשֹּׁרֶשׁ נִשְׁמַת מֹשֶׁה רַבֵּנוּ עָלָיו הַשָּׁלוֹם, הַמֻּשְׁרֶשֶׁת בְּדַעַת הָעֶלְיוֹן שֶׁבְּעֶשֶׂר סְפִירוֹת דַּאֲצִילוּת הַמְּיֻחָדוֹת בְּמַאֲצִילָן בָּרוּךְ הוּא, שֶׁהוּא וְדַעְתּוֹ אֶחָד וְהוּא הַמַּדָּע כו'.

וְעוֹד זֹאת יָתֵר עַל כֵּן, בְּכָל דּוֹר וָדוֹר יוֹרְדִין נִיצוֹצִין מִנִּשְׁמַת מֹשֶׁה רַבֵּנוּ עָלָיו הַשָּׁלוֹם וּמִתְלַבְּשִׁין בְּגוּף וָנֶפֶשׁ שֶׁל חַכְמֵי הַדּוֹר עֵינֵי הָעֵדָה, לְלַמֵּד דַּעַת אֶת הָעָם וְלֵידַע גְּדֻלַּת ה' וּלְעָבְדוֹ בְּלֵב וָנֶפֶשׁ. כִּי הָעֲבוֹדָה שֶׁבַּלֵּב הִיא לְפִי הַדַּעַת, כְּמוֹ שֶׁכָּתוּב: "דַּע אֶת אֱלֹהֵי אָבִיךָ וְעָבְדֵהוּ בְּלֵב שָׁלֵם וְנֶפֶשׁ חֲפֵצָה". וְלֶעָתִיד הוּא אוֹמֵר: "וְלֹא יְלַמְּדוּ אִישׁ אֶת רֵעֵהוּ לֵאמֹר דְּעוּ אֶת ה' כִּי כֻלָּם יֵדְעוּ אֹתִי" וגו'.

אַךְ עִקַּר הַדַּעַת אֵינָהּ הַיְּדִיעָה לְבַדָּהּ, שֶׁיֵּדְעוּ גְּדֻלַּת ה' מִפִּי סוֹפְרִים וּמִפִּי סְפָרִים; אֶלָּא הָעִקָּר הוּא לְהַעֲמִיק דַּעְתּוֹ בִּגְּדֻלַּת ה', וְלִתְקֹעַ מַחֲשַׁבְתּוֹ בַּה' בְּחֹזֶק וְאֹמֶץ הַלֵּב וְהַמֹּחַ, עַד שֶׁתְּהֵא מַחֲשַׁבְתּוֹ מְקֻשֶּׁרֶת בַּה' בְּקֶשֶׁר אַמִּיץ וְחָזָק, כְּמוֹ שֶׁהִיא מְקֻשֶּׁרֶת בְּדָבָר גַּשְׁמִי שֶׁרוֹאֶה בְּעֵינֵי בָּשָׂר וּמַעֲמִיק בּוֹ מַחֲשַׁבְתּוֹ. כַּנּוֹדָע שֶׁדַּעַת הוּא לְשׁוֹן הִתְקַשְּׁרוּת, כְּמוֹ: "וְהָאָדָם יָדַע" וגו'{{שוליים|3}}.

וְכֹחַ זֶה וּמִדָּה זוֹ, לְקַשֵּׁר דַּעְתּוֹ בַּה', יֵשׁ בְּכָל נֶפֶשׁ מִבֵּית יִשְׂרָאֵל בִּינִיקָתָהּ מִנִּשְׁמַת מֹשֶׁה רַבֵּנוּ עָלָיו הַשָּׁלוֹם. רַק מֵאַחַר שֶׁנִּתְלַבְּשָׁה הַנֶּפֶשׁ בְּגוּף, צְרִיכָה לִיגִיעָה רַבָּה וַעֲצוּמָה כְּפוּלָה וּמְכֻפֶּלֶת. הָאַחַת הִיא יְגִיעַת בָּשָׂר, לְבַטֵּשׁ אֶת הַגּוּף וּלְהַכְנִיעוֹ שֶׁלֹּא יַחְשִׁיךְ עַל אוֹר הַנֶּפֶשׁ, כְּמוֹ שֶׁכָּתַבְנוּ לְעֵיל בְּשֵׁם הַזֹּהַר, דְּגוּפָא דְּלָא סָלֵק בֵּיהּ נְהוֹרָא דְּנִשְׁמְתָא – מְבַטְּשִׁין לֵיהּ, וְהַיְינוּ עַל יְדֵי הִרְהוּרֵי תְּשׁוּבָה מֵעֹמֶק הַלֵּב, כְּמוֹ שֶׁכָּתוּב שָׁם. וְהַשֵּׁנִית הִיא יְגִיעַת הַנֶּפֶשׁ, שֶׁלֹּא תִּכְבַּד עָלֶיהָ הָעֲבוֹדָה לְיַגֵּעַ מַחֲשַׁבְתָּהּ לְהַעֲמִיק וּלְהִתְבּוֹנֵן בִּגְּדֻלַּת ה' שָׁעָה גְּדוֹלָה רְצוּפָה.

כִּי שִׁעוּר שָׁעָה זוֹ אֵינוֹ שָׁוֶה בְּכָל נֶפֶשׁ. יֵשׁ נֶפֶשׁ זַכָּה בְּטִבְעָהּ, שֶׁמִּיָּד שֶׁמִּתְבּוֹנֶנֶת בִּגְּדֻלַּת ה' – יַגִּיעַ אֵלֶיהָ הַיִּרְאָה וּפַחַד ה', כְּמוֹ שֶׁכָּתַב [[שולחן ערוך אורח חיים א|בְּשֻׁלְחָן עָרוּךְ אֹרַח חַיִּים סִימָן א']]: כְּשֶׁיִּתְבּוֹנֵן הָאָדָם שֶׁהַמֶּלֶךְ הַגָּדוֹל, מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא אֲשֶׁר מְלֹא כָל הָאָרֶץ כְּבוֹדוֹ, עוֹמֵד עָלָיו וְרוֹאֶה בְּמַעֲשָׂיו, מִיָּד יַגִּיעַ אֵלָיו הַיִּרְאָה וכו'. וְיֵשׁ נֶפֶשׁ שְׁפֵלָה בְּטִבְעָהּ וְתוֹלַדְתָּהּ מִמְּקוֹר חָצְבָהּ, מִמַּדְרֵגוֹת תַּחְתּוֹנוֹת דְּעֶשֶׂר סְפִירוֹת דַּעֲשִׂיָּה, וְלֹא תוּכַל לִמְצֹא בְּמַחֲשַׁבְתָּהּ הָאֱלֹהוּת כִּי אִם בְּקֹשִׁי וּבְחָזְקָה. וּבִפְרָט אִם הֻטַּמְּאָה בְּחַטַּאת נְעוּרִים, שֶׁהָעֲווֹנוֹת מַבְדִּילִים וכו' [כְּמוֹ שֶׁכָּתוּב בְּסֵפֶר חֲסִידִים סִימָן ל"ה].

וּמִכָּל מָקוֹם בְּקֹשִׁי וּבְחָזְקָה, שֶׁתִּתְחַזֵּק מְאֹד מַחֲשַׁבְתּוֹ בְּאֹמֶץ וִיגִיעָה רַבָּה וְעֹמֶק גָּדוֹל, לְהַעֲמִיק בִּגְּדֻלַּת ה' שָׁעָה גְּדוֹלָה, בְּוַדַּאי תַּגִּיעַ אֵלָיו עַל כָּל פָּנִים הַיִּרְאָה תַּתָּאָה הַנַּ"ל, וּכְמוֹ שֶׁאָמְרוּ רַזַ"ל{{שוליים|3}}: "יָגַעְתִּי וּמָצָאתִי – תַּאֲמִין", וּכְדִכְתִיב{{שוליים|4}}: "אִם תְּבַקְשֶׁנָּה כַכָּסֶף וְכַמַּטְמוֹנִים תַּחְפְּשֶׂנָּה, אָז תָּבִין יִרְאַת ה'". פֵּרוּשׁ, כְּדֶרֶךְ שֶׁמְּחַפֵּשֹ אָדָם מַטְמוֹן וְאוֹצָר הַטָּמוּן בְּתַחְתִּיּוֹת הָאָרֶץ, שֶׁחוֹפֵר אַחֲרָיו בִּיגִיעָה עֲצוּמָה, כָּךְ צָרִיךְ לַחְפֹּר בִּיגִיעָה עֲצוּמָה לְגַלּוֹת אוֹצָר שֶׁל יִרְאַת שָׁמַיִם הַצָּפוּן וּמֻסְתָּר בְּבִינַת הַלֵּב שֶׁל כָּל אָדָם מִיִּשְׂרָאֵל, שֶׁהִיא בְּחִינָה וּמַדְרֵגָה שֶׁלְּמַעְלָה מֵהַזְּמָן, וְהִיא הַיִּרְאָה הַטִּבְעִית הַמְּסֻתֶּרֶת הַנַּ"ל.

רַק שֶׁכְּדֵי שֶׁתָּבוֹא לִידֵי מַעֲשֶׂה בִּבְחִינַת יִרְאַת חֵטְא, לִהְיוֹת סוּר מֵרָע בְּמַעֲשֶׂה דִּבּוּר וּמַחֲשָׁבָה, צָרִיךְ לְגַלּוֹתָהּ מִמַּצְפּוּנֵי בִּינַת הַלֵּב שֶׁלְּמַעְלָה מֵהַזְּמָן, לַהֲבִיאָהּ לִבְחִינַת מַחֲשָׁבָה מַמָּשׁ שֶׁבַּמֹּחַ, לְהַעֲמִיק בָּהּ מַחֲשַׁבְתּוֹ מֶשֶׁךְ זְמַן מָה מַמָּשׁ, עַד שֶׁתֵּצֵא פְּעֻלָּתָהּ מֵהַכֹּחַ אֶל הַפֹּעַל מַמָּשׁ, דְּהַיְינוּ לִהְיוֹת סוּר מֵרָע וַעֲשֵׂה טוֹב בְּמַחֲשָׁבָה דִּבּוּר וּמַעֲשֶׂה מִפְּנֵי ה', הַצּוֹפֶה וּמַבִּיט וּמַאֲזִין וּמַקְשִׁיב וּמֵבִין אֶל כָּל מַעֲשֵׂהוּ וּבוֹחֵן כִּלְיוֹתָיו וְלִבּוֹ, וּכְמַאֲמַר רַזַ"ל{{שוליים|5}}: "הִסְתַּכֵּל בִּשְׁלֹשָׁה דְּבָרִים" וכו', "עַיִן רוֹאָה וְאֹזֶן שׁוֹמַעַת" וכו'. וְגַם כִּי אֵין לוֹ דְּמוּת הַגּוּף, הֲרֵי אַדְּרַבָּה, הַכֹּל גָּלוּי וְיָדוּעַ לְפָנָיו בְּיֶתֶר שְׂאֵת לְאֵין קֵץ מֵרְאִיַּית הָעַיִן וּשְׁמִיעַת הָאֹזֶן עַל דֶּרֶךְ מָשָׁל; רַק הוּא עַל דֶּרֶךְ מָשָׁל, כְּמוֹ אָדָם הַיּוֹדֵעַ וּמַרְגִּישׁ בְּעַצְמוֹ כָּל מַה שֶּׁנַּעֲשֶׂה וְנִפְעָל בְּאֶחָד מִכָּל רְמַ"ח אֵבָרָיו, כְּמוֹ קוֹר אוֹ חוֹם, וַאֲפִלּוּ חוֹם שֶׁבְּצִפָּרְנֵי רַגְלָיו עַל דֶּרֶךְ מָשָׁל אִם נִכְוֶה בָּאוּר. וְכֵן מַהוּתָם וְעַצְמוּתָם וְכָל מַה שֶּׁמִּתְפַּעֵל בָּהֶם, יוֹדֵעַ וּמַרְגִּישׁ בְּמֹחוֹ. וּכְעֵין יְדִיעָה זוֹ, עַל דֶּרֶךְ מָשָׁל, יוֹדֵעַ הַקָּדוֹשׁ בָּרוּךְ הוּא כָּל הַנִּפְעָל בְּכָל הַנִּבְרָאִים, עֶלְיוֹנִים וְתַחְתּוֹנִים, לִהְיוֹת כֻּלָּם מֻשְׁפָּעִים מִמֶּנּוּ יִתְבָּרַךְ, כְּמוֹ שֶׁכָּתוּב{{שוליים|6}}: "כִּי מִמְּךָ הַכֹּל"; וְזֶהוּ שֶׁאוֹמְרִים{{שוליים|7}}: "וְגַם כָּל הַיְּצוּר לֹא נִכְחַד מִמֶּךָּ". וּכְמוֹ שֶׁכָּתַב הָרַמְבַּ"ם{{שוליים|8}} [וְהִסְכִּימוּ לָזֶה חַכְמֵי הַקַּבָּלָה, כְּמוֹ שֶׁכָּתַב הָרַמַ"ק בְּפַרְדֵּ"ס], שֶׁבִּידִיעַת עַצְמוֹ כִּבְיָכוֹל יוֹדֵעַ כָּל הַנִּבְרָאִים הַנִּמְצָאִים מֵאֲמִתַּת הִמָּצְאוֹ וכו'.

רַק שֶׁמָּשָׁל זֶה אֵינוֹ אֶלָּא לְשַׁכֵּךְ אֶת הָאֹזֶן, אֲבָל בֶּאֱמֶת אֵין הַמָּשָׁל דּוֹמֶה לַנִּמְשָׁל כְּלָל. כִּי נֶפֶשׁ הָאָדָם, אֲפִלּוּ הַשִּׂכְלִית וְהָאֱלֹהִית, הִיא מִתְפָּעֶלֶת מִמְּאוֹרְעֵי הַגּוּף וְצַעֲרוֹ, מֵחֲמַת הִתְלַבְּשׁוּתָהּ מַמָּשׁ בַּנֶּפֶשׁ הַחִיּוּנִית הַמְּלֻבֶּשֶׁת בַּגּוּף מַמָּשׁ. אֲבָל הַקָּדוֹשׁ בָּרוּךְ הוּא אֵינוֹ מִתְפָּעֵל חַס וְשָׁלוֹם מִמְּאוֹרְעֵי הָעוֹלָם וְשִׁנּוּיָיו, וְלֹא מֵהָעוֹלָם עַצְמוֹ, שֶׁכֻּלָּם אֵינָן פּוֹעֲלִים בּוֹ שׁוּם שִׁנּוּי חַס וְשָׁלוֹם.

וְהִנֵּה כְּדֵי לְהַשְׂכִּיל זֶה הֵיטֵב בְּשִׂכְלֵנוּ, כְּבָר הֶאֱרִיכוּ חַכְמֵי הָאֱמֶת בְּסִפְרֵיהֶם. אַךְ כָּל יִשְׂרָאֵל מַאֲמִינִים בְּנֵי מַאֲמִינִים, בְּלִי שׁוּם חֲקִירַת שֵׂכֶל אֱנוֹשִׁי, וְאוֹמְרִים: "אַתָּה הוּא עַד שֶׁלֹּא נִבְרָא הָעוֹלָם" וכו', כַּנַּ"ל [[תניא מנוקד/חלק א/כ|פרק כ']].

וְהִנֵּה כָּל אָדָם מִיִּשְׂרָאֵל, יִהְיֶה מִי שֶׁיִּהְיֶה, כְּשֶׁיִּתְבּוֹנֵן בָּזֶה שָׁעָה גְּדוֹלָה בְּכָל יוֹם, אֵיךְ שֶׁהַקָּדוֹשׁ בָּרוּךְ הוּא מָלֵא מַמָּשׁ אֶת הָעֶלְיוֹנִים וְאֶת הַתַּחְתּוֹנִים וְאֶת הַשָּׁמַיִם וְאֶת הָאָרֶץ מַמָּשׁ, מְלֹא כָל הָאָרֶץ כְּבוֹדוֹ מַמָּשׁ, וְצוֹפֶה וּמַבִּיט וּבוֹחֵן כִּלְיוֹתָיו וְלִבּוֹ, וְכָל מַעֲשָׂיו וְדִבּוּרָיו וְכָל צְעָדָיו יִסְפֹּר – אֲזַי תִּקָּבַע בְּלִבּוֹ הַיִּרְאָה לְכָל הַיּוֹם כֻּלּוֹ; כְּשֶׁיַּחֲזוֹר וְיִתְבּוֹנֵן בָּזֶה, אֲפִלּוּ בְּהִתְבּוֹנְנוּת קַלָּה, בְּכָל עֵת וּבְכָל שָׁעָה, יִהְיֶה סוּר מֵרָע וַעֲשֵׂה טוֹב בְּמַחֲשָׁבָה דִּבּוּר וּמַעֲשֶׂה, שֶׁלֹּא לַמְרוֹת חַס וְשָׁלוֹם עֵינֵי כְבוֹדוֹ אֲשֶׁר מְלֹא כָל הָאָרֶץ, וּכְמַאֲמַר רַבָּן יוֹחָנָן בֶּן זַכַּאי לְתַלְמִידָיו, כַּנַּ"ל. וְזֶהוּ שֶׁאָמַר הַכָּתוּב{{שוליים|9}}: "כִּי אִם לְיִרְאָה אֶת ה' אֱלֹהֶיךָ לָלֶכֶת בְּכָל דְּרָכָיו", שֶׁהִיא יִרְאָה הַמְּבִיאָה לְקִיּוּם מִצְווֹתָיו יִתְבָּרַךְ בְּסוּר מֵרָע וַעֲשֵׂה טוֹב, וְהִיא יִרְאָה תַּתָּאָה הַנַּ"ל.

ולְגַבֵּי מֹשֶׁה, דְּהַיְינוּ לְגַבֵּי בְּחִינַת הַדַּעַת שֶׁבְּכָל נֶפֶשׁ מִיִּשְׂרָאֵל הָאֱלֹהִית, מִלְּתָא זוּטְרְתִי הִיא כַּנַּ"ל, [שֶׁהַדַּעַת הוּא הַמְּקַשֵּׁר מַצְפּוּנֵי בִּינַת הַלֵּב אֶל בְּחִינַת גִּלּוּי בְּמַחֲשָׁבָה מַמָּשׁ, כַּיָּדוּעַ לְיוֹדְעֵי חֵ"ן].

וְעוֹד זֹאת יִזְכֹּר, כִּי כְּמוֹ שֶׁבְּמֶלֶךְ בָּשָׂר וָדָם, עִקַּר הַיִּרְאָה הִיא מִפְּנִימִיּוּתוֹ וְחִיּוּתוֹ וְלֹא מִגּוּפוֹ, שֶׁהֲרֵי כְּשֶׁיָּשֵׁן אֵין שׁוּם יִרְאָה מִמֶּנּוּ. וְהִנֵּה פְּנִימִיּוּתוֹ וְחִיּוּתוֹ אֵין נִרְאֶה לְעֵינֵי בָּשָׂר, רַק בְּעֵינֵי הַשֵּׂכֶל, עַל יְדֵי רְאִיַּת עֵינֵי בָּשָׂר בְּגוּפוֹ וּלְבוּשָׁיו, שֶׁיּוֹדֵעַ שֶׁחִיּוּתוֹ מְלֻבָּשׁ בְּתוֹכָם. וְאִם כֵּן, כָּכָה מַמָּשׁ יֵשׁ לוֹ לִירָא אֶת ה', עַל יְדֵי רְאִיַּת עֵינֵי בָּשָׂר בַּשָּׁמַיִם וָאָרֶץ וְכָל צְבָאָם, אֲשֶׁר אוֹר אֵין סוֹף בָּרוּךְ הוּא מְלֻבָּשׁ בָּהֶם לְהַחֲיוֹתָם.

[{{קטן|הגה"ה:}} וְגַם נִרְאֶה בִּרְאִיַּית הָעַיִן שֶׁהֵם בְּטֵלִים לְאוֹרוֹ יִתְבָּרַךְ, בְּהִשְׁתַּחֲוָאָתָם כָּל יוֹם כְּלַפֵּי מַעֲרָב בִּשְׁקִיעָתָם, כְּמַאֲמַר רַזַ"ל{{שוליים|10}} עַל פָּסוּק{{שוליים|11}} "וּצְבָא הַשָּׁמַיִם לְךָ מִשְׁתַּחֲוִים", שֶׁהַשְּׁכִינָה בַּמַּעֲרָב, וְנִמְצָא הִלּוּכָם כָּל הַיּוֹם כְּלַפֵּי מַעֲרָב הוּא דֶּרֶךְ הִשְׁתַּחֲוָאָה וּבִטּוּל.{{ש}}
וְהִנֵּה גַּם מִי שֶׁלֹּא רָאָה אֶת הַמֶּלֶךְ מֵעוֹלָם וְאֵינוֹ מַכִּירוֹ כְּלָל, אַף עַל פִּי כֵן, כְּשֶׁנִּכְנָס לַחֲצַר הַמֶּלֶךְ וְרוֹאֶה שָׂרִים רַבִּים וְנִכְבָּדִים מִשְׁתַּחֲוִוים לְאִישׁ אֶחָד, תִּפּוֹל עָלָיו אֵימָה וָפַחַד.]

וְאַף שֶׁהוּא עַל יְדֵי הִתְלַבְּשׁוּת בִּלְבוּשִׁים רַבִּים, הֲרֵי אֵין הֶבְדֵּל וְהֶפְרֵשׁ כְּלָל בְּיִרְאַת מֶלֶךְ בָּשָׂר וָדָם בֵּין שֶׁהוּא עֵרוֹם, וּבֵין שֶׁהוּא לָבוּשׁ לְבוּשׁ אֶחָד, וּבֵין שֶׁהוּא לָבוּשׁ בִּלְבוּשִׁים רַבִּים. אֶלָּא הָעִקָּר הוּא הַהֶרְגֵּל, לְהַרְגִּיל דַּעְתּוֹ וּמַחֲשַׁבְתּוֹ תָּמִיד, לִהְיוֹת קָבוּעַ בְּלִבּוֹ וּמֹחוֹ תָּמִיד, אֲשֶׁר כָּל מַה שֶּׁרוֹאֶה בְּעֵינָיו, הַשָּׁמַיִם וְהָאָרֶץ וּמְלוֹאָהּ, הַכֹּל הֵם לְבוּשִׁים הַחִיצוֹנִים שֶׁל הַמֶּלֶךְ הַקָּדוֹשׁ בָּרוּךְ הוּא, וְעַל יְדֵי זֶה יִזְכֹּר תָּמִיד עַל פְּנִימִיּוּתָם וְחִיּוּתָם. וְזֶה נִכְלָל גַּם כֵּן בִּלְשׁוֹן "אֱמוּנָה", שֶׁהוּא לְשׁוֹן רְגִילוּת שֶׁמַּרְגִּיל הָאָדָם אֶת עַצְמוֹ, כְּמוֹ אֻמָּן הַמְּאַמֵּן יָדָיו וכו'.

וְגַם לִהְיוֹת לְזִכָּרוֹן תָּמִיד לְשׁוֹן חֲזַ"ל, קַבָּלַת עֹל מַלְכוּת שָׁמַיִם, שֶׁהוּא כְּעִנְיַן "שֹוֹם תָּשִׂים עָלֶיךָ מֶלֶךְ"{{שוליים|12}}, כְּמוֹ שֶׁנִּתְבָּאֵר בְּמָקוֹם אַחֵר וכו', כִּי הַקָּדוֹשׁ בָּרוּךְ הוּא מַנִּיחַ אֶת הָעֶלְיוֹנִים וְהַתַּחְתּוֹנִים וּמְיַחֵד מַלְכוּתוֹ עָלֵינוּ וכו', וַאֲנַחְנוּ מְקַבְּלִים וכו'. וְזֶהוּ עִנְיַן הַהִשְׁתַּחֲוָואוֹת שֶׁבִּתְפִלַּת שְׁמוֹנֶה עֶשְׂרֵה, אַחַר קַבָּלַת עֹל מַלְכוּת שָׁמַיִם בְּדִבּוּר בִּקְרִיאַת שְׁמַע, לַחֲזֹר וּלְקַבֵּל בְּפֹעַל מַמָּשׁ בְּמַעֲשֶׂה וכו', כְּמוֹ שֶׁנִּתְבָּאֵר בְּמָקוֹם אַחֵר:
סוףקובץ
#####תניא מנוקד/חלק א/פרק מג
==פרק מג==
וְהִנֵּה עַל יִרְאָה תַּתָּאָה זוֹ, שֶׁהִיא לְקִיּוּם מִצְוֹתָיו יִתְבָּרַךְ בִּבְחִינַת סוּר מֵרַע וַעֲשֵׂה טוֹב, אָמְרוּ{{שוליים|1}}: אִם אֵין יִרְאָה אֵין חָכְמָה. וְיֵשׁ בָּהּ בְּחִינַת קַטְנוּת וּבְחִינַת גַּדְלוּת. דְּהַיְינוּ כְּשֶׁנִּמְשֶׁכֶת בְּחִינַת יִרְאָה זוֹ מֵהַהִתְבּוֹנְנוּת בִּגְדֻלַּת ה', דְּאִיהוּ מְמַלֵּא כָּל עָלְמִין, וּמֵהָאָרֶץ לָרָקִיעַ מַהֲלַךְ חֲמֵשׁ מֵאוֹת שָׁנָה וכו', וּבֵין רָקִיעַ לְרָקִיעַ כו', רַגְלֵי הַחַיּוֹת כְּנֶגֶד כֻּלָּן וכו'{{שוליים|2}}, וְכֵן הִשְׁתַּלְשְׁלוּת כָּל הָעוֹלָמוֹת לְמַעְלָה מַעְלָה עַד רוֹם הַמַּעֲלוֹת, אַף עַל פִּי כֵן נִקְרָא יִרְאָה זוֹ יִרְאָה חִיצוֹנִית וְתַתָּאָה, מֵאַחַר שֶׁנִּמְשֶׁכֶת מֵהָעוֹלָמוֹת, שֶׁהֵם לְבוּשִׁים שֶׁל הַמֶּלֶךְ הַקָּדוֹשׁ בָּרוּךְ הוּא, אֲשֶׁר מִסְתַּתֵּר וּמִתְעַלֵּם וּמִתְלַבֵּשׁ בָּהֶם לְהַחֲיוֹתָם וּלְקַיְּימָם לִהְיוֹת יֵשׁ מֵאַיִן וכו'. רַק שֶׁהִיא הַשַּׁעַר וְהַפֶּתַח לְקִיּוּם הַתּוֹרָה וְהַמִּצְוֹת. אַךְ הַיִּרְאָה עִלָּאָה, יְרֵא בֹּשֶׁת, וְיִרְאָה פְּנִימִיּוּת, שֶׁהִיא נִמְשֶׁכֶת מִפְּנִימִית הָאֱלֹהוּת שֶׁבְּתוֹךְ הָעוֹלָמוֹת, עָלֶיהָ אָמְרוּ{{שוליים|3}}: "אִם אֵין חָכְמָה אֵין יִרְאָה", דְּחָכְמָה הִיא כֹּ"חַ מַ"ה, וְ"הַחָכְמָה מֵאַיִן תִּמָּצֵא"{{שוליים|4}}. וְ"אֵיזֶהוּ חָכָם הָרוֹאֶה אֶת הַנּוֹלָד"{{שוליים|5}}, פֵּרוּשׁ, שֶׁרוֹאֶה כָּל דָּבָר אֵיךְ נוֹלָד וְנִתְהַוֶּה מֵאַיִן לְיֵשׁ בִּדְבַר ה' וְרוּחַ פִּיו יִתְבָּרַךְ, כְּמוֹ שֶׁנֶּאֱמַר{{שוליים|6}}: "וּבְרוּחַ פִּיו כָּל צְבָאָם". וְאִי לָזֹאת, הֲרֵי הַשָּׁמַיִם וְהָאָרֶץ וְכָל צְבָאָם בְּטֵלִים בִּמְצִיאוּת מַמָּשׁ בִּדְבַר ה' וְרוּחַ פִּיו, וּכְלֹא מַמָּשׁ חֲשִׁיבִי וְאַיִן וְאֶפֶס מַמָּשׁ, כְּבִטּוּל אוֹר וְזִיו הַשֶּׁמֶשׁ בְּגוּף הַשֶּׁמֶשׁ עַצְמָהּ. וְאַל יוֹצִיא אָדָם עַצְמוֹ מֵהַכְּלָל, שֶׁגַּם גּוּפוֹ וְנַפְשׁוֹ וְרוּחוֹ וְנִשְׁמָתוֹ בְּטֵלִים בִּמְצִיאוּת בִּדְבַר ה', וְדִבּוּרוֹ יִתְבָּרַךְ מְיֻחָד בְּמַחֲשַׁבְתּוֹ כו', וְכַנַּ"ל [פְּרָקִים כ' וכ"א] בַּאֲרִיכוּת, בְּדֶרֶךְ מָשָׁל מִנֶּפֶשׁ הָאָדָם, שֶׁדִּבּוּר אֶחָד מִדִּבּוּרוֹ וּמַחֲשַׁבְתּוֹ כְּלֹא מַמָּשׁ כו'.

וְזֶהוּ שֶׁאָמַר הַכָּתוּב{{שוליים|7}}: "הֵן יִרְאַת ה' הִיא חָכְמָה". אַךְ אִי אֶפְשָׁר לְהַשִּׂיג לְיִרְאָה וְחָכְמָה זוֹ, אֶלָּא בְּקִיּוּם הַתּוֹרָה וְהַמִּצְוֹת עַל יְדֵי יִרְאָה תַּתָּאָה הַחִיצוֹנִית. וְזֶהוּ שֶׁאָמְרוּ: "אִם אֵין יִרְאָה אֵין חָכְמָה".

וְהִנֵּה בְּאַהֲבָה יֵשׁ גַּם כֵּן שְׁתֵּי מַדְרֵגוֹת: אַהֲבָה רַבָּה וְאַהֲבַת עוֹלָם. אַהֲבָה רַבָּה הִיא אַהֲבָה בְּתַעֲנוּגִים, וְהִיא שַׁלְהֶבֶת הָעוֹלָה מֵאֵלֶיהָ, וּבָאָה מִלְּמַעְלָה בִּבְחִינַת מַתָּנָה לְמִי שֶׁהוּא שָׁלֵם בְּיִרְאָה, כַּנּוֹדָע עַל מַאֲמַר רַזַ"ל{{שוליים|8}}: "דַּרְכּוֹ שֶׁל אִישׁ לְחַזֵּר אַחַר אִשָּׁה", שֶׁאַהֲבָה נִקְרֵאת אִישׁ וְזָכָר, כְּמוֹ שֶׁכָּתוּב: "זָכַר חַסְדּוֹ"{{שוליים|9}}, וְ"אִשָּׁה יִרְאַת ה'"{{שוליים|10}}, כַּנּוֹדָע.

וּבְלִי קְדִימַת הַיִּרְאָה אִי אֶפְשָׁר לְהַגִּיעַ לְאַהֲבָה רַבָּה זוֹ, כִּי אַהֲבָה זוֹ הִיא מִבְּחִינַת אֲצִילוּת, דְּלֵית תַּמָּן קִצּוּץ וּפֵירוּד חַס וְשָׁלוֹם. אַךְ אַהֲבַת עוֹלָם הִיא הַבָּאָה מֵהַתְּבוּנָה וָדַעַת בִּגְדֻלַּת ה' אֵין סוֹף בָּרוּךְ הוּא הַמְּמַלֵּא כָּל עָלְמִין וְסוֹבֵב כָּל עָלְמִין, וְכֹלָּא קַמֵּיהּ כְּלָא מַמָּשׁ חָשֵׁיב, וּכְבִטּוּל דִּבּוּר אֶחָד בַּנֶּפֶשׁ הַמַּשְׂכֶּלֶת בְּעוֹדוֹ בְּמַחֲשַׁבְתָּהּ אוֹ בְּחֶמְדַּת הַלֵּב כַּנַּ"ל, אֲשֶׁר עַל יְדֵי הִתְבּוֹנְנוּת זוֹ מִמֵּילָא תִּתְפַּשֵּׁט מִדַּת הָאַהֲבָה שֶׁבַּנֶּפֶשׁ מִלְּבוּשֶׁיהָ, דְּהַיְינוּ שֶׁלֹּא תִּתְלַבֵּשׁ בְּשׁוּם דְּבַר הֲנָאָה וְתַעֲנוּג גַּשְׁמִי אוֹ רוּחָנִי לְאַהֲבָה אוֹתוֹ, וְלֹא לַחְפֹּץ כְּלָל שׁוּם דָּבָר בָּעוֹלָם בִּלְתִּי ה' לְבַדּוֹ, מְקוֹר הַחַיִּים שֶׁל כָּל הַתַּעֲנוּגִים, שֶׁכֻּלָּם בְּטֵלִים בִּמְצִיאוּת וּכְלָא מַמָּשׁ קַמֵּיהּ חֲשִׁיבִי, וְאֵין עֲרוֹךְ וְדִמְיוֹן כְּלָל בֵּינֵיהֶם חַס וְשָׁלוֹם, כְּמוֹ שֶׁאֵין עֲרוֹךְ לָאַיִן וָאֶפֶס הַמֻּחְלָט לְגַבֵּי חַיִּים נִצְחִיִּים, וּכְמוֹ שֶׁכָּתוּב{[שוליים|11}}: "מִי לִי בַשָּׁמַיִם וְעִמְּךָ לֹא חָפַצְתִּי בָּאָרֶץ, כָּלָה שְׁאֵרִי וּלְבָבִי צוּר לְבָבִי" וגו', וּכְמוֹ שֶׁיִּתְבָּאֵר לְקַמָּן. וְגַם מִי שֶׁאֵין מִדַּת אַהֲבָה שֶׁבְּנַפְשׁוֹ מְלֻבֶּשֶׁת כְּלָל בְּשׁוּם תַּעֲנוּג גַּשְׁמִי אוֹ רוּחָנִי, יָכוֹל לְהַלְהִיב נַפְשׁוֹ כְּרִשְׁפֵּי אֵשׁ וְשַׁלְהֶבֶת עַזָּה וְלַהַב הָעוֹלֶה הַשָּׁמַיְמָה עַל יְדֵי הִתְבּוֹנְנוּת הַנַּ"ל, כְּמוֹ שֶׁיִּתְבָּאֵר לְקַמָּן.

וְהִנֵּה בְּחִינַת אַהֲבָה זוֹ, פְּעָמִים שֶׁקּוֹדֶמֶת לַיִּרְאָה, כְּפִי בְּחִינַת הַדַּעַת הַמּוֹלִידָה, כַּנּוֹדָע [שֶׁהַדַּעַת כּוֹלֵל חֲסָדִים וּגְבוּרוֹת, שֶׁהֵם אַהֲבָה וְיִרְאָה, וּפְעָמִים שֶׁהַחֲסָדִים קוֹדְמִים לֵירֵד וּלְהִתְגַּלּוֹת]. וְלָכֵן אֶפְשָׁר לְרָשָׁע וּבַעַל עֲבֵרוֹת שֶׁיַּעֲשֶׂה תְּשׁוּבָה מֵאַהֲבָה, הַנּוֹלָדָה בְּלִבּוֹ בְּזָכְרוֹ אֶת ה' אֱלֹהָיו. וּמִכָּל מָקוֹם הַיִּרְאָה גַּם כֵּן כְּלוּלָה בָּהּ מִמֵּילָא, רַק שֶׁהִיא בִּבְחִינַת קַטְנוּת וְהֶעְלֵם, דְּהַיְינוּ יִרְאַת חֵטְא לִמְרֹד בּוֹ חַס וְשָׁלוֹם; וְהָאַהֲבָה הִיא בְּהִתְגַּלּוּת לִבּוֹ וּמֹחוֹ. אַךְ זֶהוּ דֶּרֶךְ מִקְרֶה וְהוֹרָאַת שָׁעָה, בְּהַשְׁגָּחָה פְּרָטִית מֵאֵת ה' לְצֹרֶךְ שָׁעָה, כַּמַּעֲשֶׂה דְּרַבִּי אֶלְעָזָר בֶּן דּוּרְדְּיָיא{{שוליים|12}}. אֲבָל סֵדֶר הָעֲבוֹדָה הַקְּבוּעָה וּתְלוּיָה בִּבְחִירַת הָאָדָם, צָרִיךְ לְהַקְדִּים תְּחִלָּה קִיּוּם הַתּוֹרָה וְהַמִּצְוֹת עַל יְדֵי יִרְאָה תַּתָּאָה, בִּבְחִינַת קַטְנוּת עַל כָּל פָּנִים בְּסוּר מֵרָע וַעֲשֵׂה טוֹב, לְהָאִיר נַפְשׁוֹ הָאֱלֹהִית בְּאוֹר הַתּוֹרָה וּמִצְוֹתֶיהָ, וְאַחַר כָּךְ יָאִיר עָלֶיהָ אוֹר הָאַהֲבָה. [כִּי וְאָהַבְתָּ בְּגִימַטְרִיָּא שְׁתֵּי פְּעָמִים אוֹר, כַּיָּדוּעַ לְיוֹדְעֵי חֵ"ן]: 
סוףקובץ
#####תניא מנוקד/חלק א/פרק מד
==פרק מד==
וְהִנֵּה כָּל מַדְרֵגַת אַהֲבָה מִשְּׁתֵּי מַדְרֵגוֹת אֵלּוּ, אַהֲבָה רַבָּה וְאַהֲבַת עוֹלָם, נֶחֱלֶקֶת לְכַמָּה בְּחִינוֹת וּמַדְרֵגוֹת לְאֵין קֵץ, כָּל חַד לְפוּם שִׁעוּרָא דִּילֵיהּ, כְּמוֹ שֶׁכָּתְבוּ בַּזֹּהַר הַקָּדוֹשׁ{{שוליים|1}} עַל פָּסוּק "נוֹדָע בַּשְּׁעָרִים בַּעְלָה"{[שוליים|2}}, דָּא קוּדְשָׁא בְּרִיךְ הוּא, דְּאִיהוּ אִתְיְדַע וְאִתְדַּבַּק לְכָל חַד לְפוּם מַה דִּמְשַׁעֵר בְּלִבֵּיהּ וכו'.

וְלָכֵן נִקְרָאִים דְּחִילוּ וּרְחִימוּ "הַנִּסְתָּרוֹת לַה' אֱלֹהֵינוּ"{{שוליים|3}}, וְתוֹרָה וּמִצְווֹת הֵן הַנִּגְלוֹת לָנוּ וּלְבָנֵינוּ לַעֲשֹוֹת כו'. כִּי תּוֹרָה אַחַת וּמִשְׁפָּט אֶחָד לְכֻלָּנוּ בְּקִיּוּם כָּל הַתּוֹרָה וּמִצְווֹת בִּבְחִינַת מַעֲשֶׂה. מַה שֶּׁאֵין כֵּן בִּדְחִילוּ וּרְחִימוּ, שֶׁהֵם לְפִי הַדַּעַת אֶת ה' שֶׁבַּמֹּחַ וָלֵב, כַּנִּזְכָּר לְעֵיל.

אַךְ אַחַת הִיא אַהֲבָה הַכְּלוּלָה מִכָּל בְּחִינוֹת וּמַדְרֵגוֹת אַהֲבָה רַבָּה וְאַהֲבַת עוֹלָם, וְהִיא שָׁוָה לְכָל נֶפֶשׁ מִיִּשְׂרָאֵל וִירֻשָּׁה לָנוּ מֵאֲבוֹתֵינוּ. וְהַיְינוּ מַה שֶּׁכָּתַב הַזֹּהַר{{שוליים|4}} עַל פָּסוּק{{שוליים|5}} "נַפְשִׁי אִוִּיתִיךָ בַּלַּיְלָה" וגו', דִּירַחֵים לְקוּדְשָׁא בְּרִיךְ הוּא רְחֵימוּתָא דְּנַפְשָׁא וְרוּחָא, כְּמָה דְּאִתְדַּבַּקוּ אִלֵּין בְּגוּפָא וְגוּפָא רָחֵים לוֹן וכו'. וְזֶהוּ שֶׁכָּתוּב "נַפְשִׁי אִוִּיתִיךָ", כְּלוֹמַר, מִפְּנֵי שֶׁאַתָּה ה' נַפְשִׁי וְחַיַּי הָאֲמִתִּיִּים, לְכָךְ "אִוִּיתִיךָ". פֵּרוּשׁ, שֶׁאֲנִי מִתְאַוֶּה וְתָאֵב לְךָ כְּאָדָם הַמִּתְאַוֶּה לְחַיֵּי נַפְשׁוֹ, וּכְשֶׁהוּא חַלָּשׁ וּמְעֻנֶּה, מִתְאַוֶּה וְתָאֵב שֶׁתָּשׁוּב נַפְשׁוֹ אֵלָיו. וְכֵן כְּשֶׁהוּא הוֹלֵךְ לִישַׁן, מִתְאַוֶּה וְחָפֵץ שֶׁתָּשׁוּב נַפְשׁוֹ אֵלָיו כְּשֶׁיֵּעוֹר מִשְּׁנָתוֹ. כָּךְ אֲנִי מִתְאַוֶּה וְתָאֵב לְאוֹר אֵין סוֹף בָּרוּךְ הוּא, חַיֵּי הַחַיִּים הָאֲמִתִּיִּים, לְהַמְשִׁיכוֹ בְּקִרְבִּי עַל יְדֵי עֵסֶק הַתּוֹרָה בַּהֲקִיצִי מִשְּׁנָתִי בַּלַּיְלָה, דְּאוֹרָיְיתָא וְקוּדְשָׁא בְּרִיךְ הוּא כֹּלָּא חַד. כְּמוֹ שֶׁכָּתַב הַזֹּהַר שָׁם, דְּבָעֵי בַּר נַשׁ מֵרְחֵימוּתָא דְּקוּדְשָׁא בְּרִיךְ הוּא לְמֵיקַם בְּכָל לֵילָא, לְאִשְׁתַּדְּלָא בְּפֻלְחָנֵיהּ עַד צַפְרָא כו'.

וְאַהֲבָה רַבָּה וּגְדוֹלָה מִזּוֹ, וְהִיא מְסֻתֶּרֶת גַּם כֵּן בְּכָל נֶפֶשׁ מִיִּשְׂרָאֵל בִּירֻשָּׁה מֵאֲבוֹתֵינוּ, הִיא מַה שֶּׁכָּתַב בְּרַעְיָא מְהֵימְנָא{{שוליים|6}}, כִּבְרָא דְּאִשְׁתַּדַּל בָּתַר אָבוֹי וְאִמֵּיהּ, דְּרָחֵים לוֹן יַתִּיר מִגַּרְמֵיהּ וְנַפְשֵׁיהּ וְרוּחֵיהּ כו'; כִּי הֲלֹא אָב אֶחָד לְכֻלָּנוּ. וְאַף כִּי מִי הוּא זֶה וְאֵיזֶהוּ אֲשֶׁר עָרַב לִבּוֹ לָגֶשֶׁת, לְהַשִּׂיג אֲפִלּוּ חֵלֶק אֶחָד מִנִּי אֶלֶף מִמַּדְרֵגַת אַהֲבַת רַעְיָא מְהֵימְנָא. מִכָּל מָקוֹם, הֲרֵי אֶפֶס קָצֵהוּ וְשֶׁמֶץ מֶנְהוּ מֵרֹב טוּבוֹ וְאוֹרוֹ מֵאִיר לִכְלָלוּת יִשְׂרָאֵל בְּכָל דּוֹר וָדוֹר, כְּמוֹ שֶׁכָּתְבוּ בְּתִקּוּנִים{{שוליים|7}}, דְּאִתְפַּשְּׁטוּתֵיהּ בְּכָל דָּרָא וְדָרָא לְאַנְהָרָא לוֹן וכו'. רַק שֶׁהֶאָרָה זוֹ הִיא בִּבְחִינַת הֶסְתֵּר וְהֶעְלֵם גָּדוֹל בְּנַפְשׁוֹת כָּל בֵּית יִשְׂרָאֵל. וּלְהוֹצִיא אַהֲבָה זוֹ הַמְּסֻתֶּרֶת מֵהַהֶעְלֵם וְהַהֶסְתֵּר אֶל הַגִּלּוּי, לִהְיוֹת בְּהִתְגַּלּוּת לִבּוֹ וּמֹחוֹ, לֹא נִפְלֵאת וְלֹא רְחוֹקָה הִיא, אֶלָּא "קָרוֹב הַדָּבָר מְאֹד בְּפִיךָ וּבִלְבָבְךָ"{{שוליים|8}}, דְּהַיְינוּ לִהְיוֹת רָגִיל עַל לְשׁוֹנוֹ וְקוֹלוֹ, לְעוֹרֵר כַּוָּנַת לִבּוֹ וּמֹחוֹ, לְהַעֲמִיק מַחֲשַׁבְתּוֹ בְּחַיֵּי הַחַיִּים אֵין סּוֹף בָּרוּךְ הוּא, כִּי הוּא אָבִינוּ מַמָּשׁ הָאֲמִתִּי וּמְקוֹר חַיֵּינוּ, וּלְעוֹרֵר אֵלָיו הָאַהֲבָה כְּאַהֲבַת הַבֵּן אֶל הָאָב.

וּכְשֶׁיַּרְגִּיל עַצְמוֹ כֵּן תָּמִיד, הֲרֵי הַהֶרְגֵּל נַעֲשֶׂה טֶבַע. וְאַף אִם נִדְמֶה לוֹ לִכְאוֹרָה שֶׁהוּא כֹּחַ דִּמְיוֹנִי, לֹא יָחוּשׁ, מֵאַחַר שֶׁהוּא אֱמֶת לַאֲמִתּוֹ מִצַּד עַצְמוֹ, בִּבְחִינַת אַהֲבָה מְסֻתֶּרֶת; רַק שֶׁתּוֹעֶלֶת יְצִיאָתָהּ אֶל הַגִּלּוּי, כְּדֵי לַהֲבִיאָהּ לִידֵי מַעֲשֶׂה, שֶׁהוּא עֵסֶק הַתּוֹרָה וְהַמִּצְוֹת, שֶׁלּוֹמֵד וּמְקַיֵּם עַל יְדֵי זֶה כְּדֵי לַעֲשֹוֹת נַחַת רוּחַ לְפָנָיו יִתְבָּרַךְ, כְּבֵן הָעוֹבֵד אֶת אָבִיו. וְעַל זֶה אָמְרוּ{{שוליים|9}}: "מַחֲשָׁבָה טוֹבָה – הַקָּדוֹשׁ בָּרוּךְ הוּא מְצָרְפָהּ לְמַעֲשֶׂה", לִהְיוֹת גַּדְפִין לְפָרְחָא כַּנִּזְכָּר לְעֵיל. וְהַנַּחַת רוּחַ הוּא כִּמְשַׁל שִׂמְחַת הַמֶּלֶךְ מִבְּנוֹ שֶׁבָּא אֵלָיו בְּצֵאתוֹ מִבֵּית הָאֲסוּרִים, כַּנִּזְכָּר לְעֵיל, אוֹ לִהְיוֹת לוֹ דִּירָה בַּתַּחְתּוֹנִים, כַּנִּזְכָּר לְעֵיל.

וְהִנֵּה גַּם לִבְחִינַת "נַפְשִׁי אִוִּיתִיךָ" הַנִּזְכֶּרֶת לְעֵיל, קָרוֹב הַדָּבָר מְאֹד לְהוֹצִיאָהּ מֵהַהֶעְלֵם אֶל הַגִּלּוּי עַל יְדֵי הַהֶרְגֵּל תָּמִיד, בְּפִיו וְלִבּוֹ שָׁוִין. אַךְ אִם אֵינוֹ יָכוֹל לְהוֹצִיאָהּ אֶל הַגִּלּוּי בְּלִבּוֹ, אַף עַל פִּי כֵן יָכוֹל לַעֲסֹק בְּתוֹרָה וּמִצְוֹת לִשְׁמָן, עַל יְדֵי צִיּוּר עִנְיַן אַהֲבָה זוֹ בַּמַּחֲשָׁבָה שֶׁבְּמֹחוֹ; וּמַחֲשָׁבָה טוֹבָה, הַקָּדוֹשׁ בָּרוּךְ הוּא מְצָרְפָהּ כו'.

וְהִנֵּה שְׁתֵּי בְּחִינוֹת אַהֲבוֹת אֵלּוּ, אַף שֶׁהֵן יְרֻשָּׁה לָנוּ מֵאֲבוֹתֵינוּ וּכְמוֹ טֶבַע בְּנַפְשׁוֹתֵינוּ. וְכֵן הַיִּרְאָה הַכְּלוּלָה בָּהֶן, שֶׁהִיא לִירָא מִלִּפָּרֵד חַס וְשָׁלוֹם מִמְּקוֹר חַיֵּינוּ וְאָבִינוּ הָאֲמִתִּי בָּרוּךְ הוּא. אַף עַל פִּי כֵן אֵינָן נִקְרָאוֹת בְּשֵׁם דְּחִילוּ וּרְחִימוּ טִבְעִיִּים, אֶלָּא כְּשֶׁהֵן בְּמֹחוֹ וּמַחֲשַׁבְתּוֹ לְבַד וְתַעֲלֻמּוֹת לִבּוֹ. וְאָז מְקוֹמָן בְּעֶשֶׂר סְפִירוֹת דִּיצִירָה, וּלְשָׁם הֵן מַעֲלוֹת עִמָּהֶן הַתּוֹרָה וְהַמִּצְווֹת הַבָּאוֹת מֵחֲמָתָן וּבְסִבָּתָן. אֲבָל כְּשֶׁהֵן בְּהִתְגַּלּוּת לִבּוֹ – נִקְרָאוֹת רְעוּתָא דְּלִבָּא בַּזֹּהַר, וּמְקוֹמָן בְּעֶשֶׂר סְפִירוֹת דִּבְרִיאָה, וּלְשָׁם הֵן מַעֲלוֹת עִמָּהֶן הַתּוֹרָה וְהַמִּצְווֹת הַבָּאוֹת מֵחֲמָתָן. מִפְּנֵי שֶׁיְּצִיאָתָן מֵהַהֶעְלֵם וְהֶסְתֵּר הַלֵּב אֶל בְּחִינַת גִּלּוּי, הִיא עַל יְדֵי הַדַּעַת וּתְקִיעַת הַמַּחֲשָׁבָה בְּחֹזֶק, וְהִתְבּוֹנְנוּת עֲצוּמָה מֵעֻמְקָא דְּלִבָּא יַתִּיר וְתָדִיר בְּאֵין סוֹף בָּרוּךְ הוּא, אֵיךְ הוּא חַיֵּינוּ מַמָּשׁ וְאָבִינוּ הָאֲמִתִּי בָּרוּךְ הוּא.

וּמוּדַעַת זֹאת מַה שֶּׁכָּתוּב בַּתִּקּוּנִים{{שוליים|10}}, כִּי בְּעוֹלַם הַבְּרִיאָה מְקַנְּנָא תַּמָּן אִמָּא עִלָּאָה, שֶׁהִיא הַהִתְבּוֹנְנוּת בְּאוֹר אֵין סוֹף, חַיֵּי הַחַיִּים בָּרוּךְ הוּא. וּכְמַאֲמַר אֵלִיָּהוּ: "בִּינָה לִבָּא, וּבָהּ הַלֵּב מֵבִין". וְלֹא עוֹד, אֶלָּא שֶׁשְּׁתֵּי בְּחִינוֹת אַהֲבוֹת אֵלּוּ הַנִּזְכָּרוֹת לְעֵיל הֵן כְּלוּלוֹת מִן בְּחִינַת אַהֲבָה רַבָּה, וּגְדוֹלָה וּמְעֻלָּה מִדְּחִילוּ וּרְחִימוּ שִׂכְלִיִּים, אֲשֶׁר הָאַהֲבָה נִקְרֵאת לְעֵיל בְּשֵׁם "אַהֲבַת עוֹלָם". רַק שֶׁאַף עַל פִּי כֵן צָרִיךְ לִטְרֹחַ בְּשִׂכְלוֹ לְהַשִּׂיג וּלְהַגִּיעַ גַּם לִבְחִינַת אַהֲבַת עוֹלָם הַנִּזְכֶּרֶת לְעֵיל, הַבָּאָה מֵהַתְּבוּנָה וָדַעַת בִּגְדֻלַּת ה', כְּדֵי לְהַגְדִּיל מְדוּרַת אֵשׁ הָאַהֲבָה בְּרִשְׁפֵּי אֵשׁ וְשַׁלְהֶבֶת עַזָּה וְלַהַב הָעוֹלֶה הַשָּׁמַיְמָה, עַד שֶׁמַּיִם רַבִּים לֹא יוּכְלוּ לְכַבּוֹת וכו' וּנְהָרוֹת לֹא יִשְׁטְפוּהָ וכו'. כִּי יֵשׁ יִתְרוֹן וּמַעֲלָה לִבְחִינַת אַהֲבָה כְּרִשְׁפֵּי אֵשׁ וְשַׁלְהֶבֶת עַזָּה וכו' הַבָּאָה מֵהַתְּבוּנָה וָדַעַת בִּגְדֻלַּת אֵין סוֹף בָּרוּךְ הוּא, עַל שְׁתֵּי בְּחִינוֹת אַהֲבָה הַנִּזְכָּרוֹת לְעֵיל כַּאֲשֶׁר אֵינָן כְּרִשְׁפֵּי אֵשׁ וְשַׁלְהֶבֶת כו', כִּיתְרוֹן וּמַעֲלַת הַזָּהָב עַל הַכֶּסֶף וכו', כְּמוֹ שֶׁיִּתְבָּאֵר לְקַמָּן. וְגַם כִּי זֶה כָּל הָאָדָם וְתַכְלִיתוֹ, לְמַעַן דַּעַת אֶת כְּבוֹד ה' וִיקָר תִּפְאֶרֶת גְּדֻלָּתוֹ, אִישׁ אִישׁ כְּפִי אֲשֶׁר יוּכַל שְׂאֵת, כְּמוֹ שֶׁכָּתוּב בְּרַעְיָא מְהֵימְנָא פָּרָשַׁת בֹּא: "בְּגִין דְּיִשְׁתְּמוֹדְעוּן לֵיהּ" וכו', וְכַנּוֹדָע.
סוףקובץ
#####תניא מנוקד/חלק א/פרק מה
==פרק מה==
עוֹד יֵשׁ דֶּרֶךְ יָשָׁר לִפְנֵי אִישׁ לַעֲסֹק בַּתּוֹרָה וּמִצְווֹת לִשְׁמָן, עַל יְדֵי מִדָּתוֹ שֶׁל יַעֲקֹב אָבִינוּ עָלָיו הַשָּׁלוֹם, שֶׁהִיא מִדַּת הָרַחֲמִים, לְעוֹרֵר בְּמַחֲשַׁבְתּוֹ תְּחִלָּה רַחֲמִים רַבִּים לִפְנֵי ה' עַל נִצּוֹץ אֱלֹהוּת הַמְחַיֶּה נַפְשׁוֹ, אֲשֶׁר יָרַד מִמְּקוֹרוֹ חַיֵּי הַחַיִּים אֵין סוֹף בָּרוּךְ הוּא הַמְמַלֵּא כָּל עָלְמִין וְסוֹבֵב כָּל עָלְמִין וְכֹלָּא קַמֵּיהּ כְּלָא חָשֵׁיב, וְנִתְלַבֵּשׁ בְּמַשְׁכָא דְּחִוְיָא הָרָחוֹק מֵאוֹר פְּנֵי הַמֶּלֶךְ בְּתַכְלִית הַהֶרְחֵק. כִּי הָעוֹלָם הַזֶּה הוּא תַּכְלִית הַקְּלִפּוֹת הַגַּסּוֹת כו'. וּבִפְרָט כְּשֶׁיִּזְכּוֹר עַל כָּל מַעֲשָׂיו וְדִבּוּרָיו וּמַחְשְׁבוֹתָיו מִיּוֹם הֱיוֹתוֹ אֲשֶׁר לֹא טוֹבִים הֵמָּה, וּ"מֶלֶךְ אָסוּר בָּרְהָטִים"{{שוליים|1}} בִּרְהִיטֵי מוֹחָא. כִּי יַעֲקֹב חֶבֶל נַחֲלָתוֹ, וְכִמְשַׁל הַמּוֹשֵׁךְ בַּחֶבֶל וכו', וְהוּא סוֹד גָּלוּת הַשְּׁכִינָה. וְעַל זֶה נֶאֱמַר{{שוליים|2}}: "וְיָשֹׁב אֶל ה' וִירַחֲמֵהוּ", לְעוֹרֵר רַחֲמִים רַבִּים עַל שֵׁם ה' הַשּׁוֹכֵן אִתָּנוּ, כְּדִכְתִיב: "הַשּׁוֹכֵן אִתָּם בְּתוֹךְ טֻמְאָתָם"{{שוליים|3}}.

וְזֶהוּ שֶׁאָמַר הַכָּתוּב{{שוליים|4}}: "וַיִּשַּׁק יַעֲקֹב לְרָחֵל וַיִּשָּׂא אֶת קוֹלוֹ וַיֵּבְךְּ". כִּי רָחֵל הִיא כְּנֶסֶת יִשְׂרָאֵל, מְקוֹר כָּל הַנְּשָׁמוֹת. וְיַעֲקֹב בְּמִדָּתוֹ הָעֶלְיוֹנָה, שֶׁהִיא מִדַּת הָרַחֲמִים שֶׁבָּאֲצִילוּת, הוּא הַמְּעוֹרֵר רַחֲמִים רַבִּים עָלֶיהָ. "וַיִּשָּׂא אֶת קוֹלוֹ" לְמַעְלָה, לִמְקוֹר הָרַחֲמִים הָעֶלְיוֹנִים, הַנִּקְרָא "אַב הָרַחֲמִים" וּמְקוֹרָם. "וַיֵּבְךְּ", לְעוֹרֵר וּלְהַמְשִׁיךְ מִשָּׁם רַחֲמִים רַבִּים עַל כָּל הַנְּשָׁמוֹת וְעַל מְקוֹר כְּנֶסֶת יִשְׂרָאֵל, לְהַעֲלוֹתָן מִגָּלוּתָן וּלְיַחֲדָן בְּיִחוּד הָעֶלְיוֹן אוֹר אֵין סוֹף בָּרוּךְ הוּא, בִּבְחִינַת נְשִׁיקִין, שֶׁהִיא אִתְדַּבְּקוּת רוּחָא בְּרוּחָא, כְּמוֹ שֶׁכָּתוּב{{שוליים|5}}: "יִשָׁקֵנִי מִנְּשִׁיקוֹת פִּיהוּ", דְּהַיְינוּ הִתְקַשְּׁרוּת דִּבּוּר הָאָדָם בִּדְבַר ה' זוּ הֲלָכָה. וְכֵן מַחֲשָׁבָה בְּמַחֲשָׁבָה, וּמַעֲשֶׂה בְּמַעֲשֶׂה, שֶׁהוּא מַעֲשֵׂה הַמִּצְווֹת. וּבִפְרָט מַעֲשֵׂה הַצְּדָקָה וָחֶסֶד, דְּחֶסֶד דְּרוֹעָא יְמִינָא, הוּא בְּחִינַת חִבּוּק מַמָּשׁ, כְּמוֹ שֶׁכָּתוּב{{שוליים|6}} "וִימִינוֹ תְּחַבְּקֵנִי". וְעֵסֶק הַתּוֹרָה בְּדִבּוּר וּמַחֲשֶׁבֶת הָעִיּוּן הֵן בְּחִינַת נְשִׁיקִין מַמָּשׁ.

וְהִנֵּה עַל יְדֵי זֶה יָכוֹל לָבוֹא לִבְחִינַת אַהֲבָה רַבָּהּ בְּהִתְגַּלּוּת לִבּוֹ, כְּדִכְתִיב{{שוליים|7}} "לְיַעֲקֹב אֲשֶׁר פָּדָה אֶת אַבְרָהָם", כְּמוֹ שֶׁנִּתְבָּאֵר בְּמָקוֹם אַחֵר.
סוףקובץ
#####תניא מנוקד/חלק א/פרק מו
==פרק מו==
וְיֵשׁ דֶּרֶךְ יָשָׁר לִפְנֵי אִישׁ, שָׁוֶה לְכָל נֶפֶשׁ, וְקָרוֹב הַדָּבָר מְאֹד מְאֹד, לְעוֹרֵר וּלְהָאִיר אוֹר הָאַהֲבָה הַתְּקוּעָה וּמְסֻתֶּרֶת בְּלִבּוֹ, לִהְיוֹת מְאִירָה בְּתֹקֶף אוֹרָהּ כְּאֵשׁ בּוֹעֵרָה בְּהִתְגַּלּוּת לִבּוֹ וּמֹחוֹ, לִמְסֹר נַפְשׁוֹ לַה' וְגוּפוֹ וּמְאוֹדוֹ בְּכָל לֵב וּבְכָל נֶפֶשׁ וּמְאֹד מֵעֻמְקָא דְּלִבָּא בֶּאֱמֶת לַאֲמִתּוֹ, וּבִפְרָט בִּשְׁעַת קְרִיאַת שְׁמַע וּבִרְכוֹתֶיהָ כְּמוֹ שֶׁיִּתְבָּאֵר.

וְהוּא, כַּאֲשֶׁר יָשִׂים אֶל לִבּוֹ מַה שֶּׁאָמַר הַכָּתוּב{{שוליים|1}}: "כַּמַּיִם הַפָּנִים לַפָּנִים כֵּן לֵב הָאָדָם אֶל הָאָדָם". פֵּרוּשׁ, כְּמוֹ שֶׁכִּדְמוּת וְצוּרַת הַפָּנִים שֶׁהָאָדָם מַרְאֶה בַּמַּיִם כֵּן נִרְאֶה לוֹ שָׁם בַּמַּיִם אוֹתָהּ צוּרָה עַצְמָהּ, כָּכָה מַמָּשׁ לֵב הָאָדָם הַנֶּאֱמָן בְּאַהֲבָתוֹ לְאִישׁ אַחֵר, הֲרֵי הָאַהֲבָה זוֹ מְעוֹרֶרֶת אַהֲבָה בְּלֵב חֲבֵרוֹ אֵלָיו גַּם כֵּן לִהְיוֹת אוֹהֲבִים נֶאֱמָנִים זֶה לָזֶה, בִּפְרָט כְּשֶׁרוֹאֶה אַהֲבַת חֲבֵרוֹ אֵלָיו.

וְהִנֵּה זֶהוּ טֶבַע הַנָּהוּג בְּמִדַּת כָּל אָדָם, אַף אִם שְׁנֵיהֶם שָׁוִים בְּמַעֲלָה. וְעַל אַחַת כַּמָּה וְכַמָּה אִם מֶלֶךְ גָּדוֹל וָרָב מַרְאֶה אַהֲבָתוֹ הַגְּדוֹלָה וְהָעֲצוּמָה לְאִישׁ הֶדְיוֹט וְנִבְזֶה וּשְׁפַל אֲנָשִׁים וּמְנֻוָּל הַמֻּטָּל בָּאַשְׁפָּה, וְיוֹרֵד אֵלָיו מִמְּקוֹם כְּבוֹדוֹ עִם כָּל שָׂרָיו יַחְדָּו, וּמְקִימוֹ וּמְרִימוֹ מֵאַשְׁפָּתוֹ, וּמַכְנִיסוֹ לְהֵיכָלוֹ הֵיכַל הַמֶּלֶךְ חֶדֶר לִפְנִים מֵחֶדֶר, מָקוֹם שֶׁאֵין כָּל עֶבֶד וָשַׂר נִכְנָס לְשָׁם, וּמִתְיַחֵד עִמּוֹ שָׁם בְּיִחוּד וְקֵרוּב אֲמִתִּי וְחִבּוּק וְנִשּׁוּק, וְאִתְדַּבְּקוּת רוּחָא בְּרוּחָא בְּכָל לֵב וָנֶפֶשׁ – עַל אַחַת כַּמָּה וְכַמָּה שֶׁתִּתְעוֹרֵר מִמֵּילָא הָאַהֲבָה כְּפוּלָה וּמְכֻפֶּלֶת בְּלֵב הַהֶדְיוֹט וּשְׁפַל אֲנָשִׁים הַזֶּה אֶל נֶפֶשׁ הַמֶּלֶךְ, בְּהִתְקַשְּׁרוּת הַנֶּפֶשׁ מַמָּשׁ מִלֵּב וָנֶפֶשׁ, מֵעֻמְקָא דְּלִבָּא לְאֵין קֵץ. וְאַף אִם לִבּוֹ כְּלֵב הָאֶבֶן הִמֵּס יִמַּס וְהָיָה לְמַיִם, וְתִשְׁתַּפֵּךְ נַפְשׁוֹ כַּמַּיִם בִּכְלוֹת הַנֶּפֶשׁ מַמָּשׁ לְאַהֲבַת הַמֶּלֶךְ.

וְהִנֵּה כְּכָל הַדְּבָרִים הָאֵלֶּה וּכְכָל הַחִזָּיוֹן הַזֶּה, וְגָדוֹל יָתֵר מְאֹד בְּכִפְלֵי כִּפְלַיִם לְאֵין קֵץ עָשָׂה לָנוּ אֱלֹהֵינוּ, כִּי לִגְדֻלָּתוֹ אֵין חֵקֶר, וְאִיהוּ מְמַלֵּא כָּל עָלְמִין וְסוֹבֵב כָּל עָלְמִין, וְנוֹדָע מִזֹּהַר הַקָּדוֹשׁ וְהָאֲרִ"י זַ"ל רִבּוּי הַהֵיכָלוֹת וְהָעוֹלָמוֹת עַד אֵין מִסְפָּר, וּבְכָל עוֹלָם וְהֵיכָל רִבּוֹא רִבְבוֹת מַלְאָכִים לְאֵין קֵץ וְתַכְלִית. וּכְמוֹ שֶׁאָמְרוּ בִּגְמָרָא{{שוליים|2}}, כְּתִיב{{שוליים|3}}: "הֲיֵשׁ מִסְפָּר לִגְדוּדָיו", וּכְתִיב{{שוליים|4}}: "אֶלֶף אַלְפִין יְשַׁמְּשׁוּנֵּהּ וְרִבּוֹ רִבְבָן קָדָמוֹהִי" וגו'. וּמְשַׁנֵּי, אֶלֶף אַלְפִין וכו' מִסְפַּר גְּדוּד אֶחָד; אֲבָל לִגְדוּדָיו אֵין מִסְפָּר. וְכֻלָּם קַמֵּיהּ כְּלָא מַמָּשׁ חֲשִׁיבִי, וּבְטֵלִים בִּמְצִיאוּת מַמָּשׁ, כְּבִטּוּל דִבּוּר אֶחָד מַמָּשׁ לְגַבֵּי מַהוּת הַנֶּפֶשׁ הַמְדַבֶּרֶת וְעַצְמוּתָהּ, בְּעוֹד שֶׁהָיָה דִּבּוּרָהּ עֲדַיִן בְּמַחֲשַׁבְתָּהּ אוֹ בִּרְצוֹן וְחֶמְדַּת הַלֵּב, כַּנִּזְכָּר לְעֵיל בַּאֲרִיכוּת. וְכֻלָּם שׁוֹאֲלִים אַיֵּה מְקוֹם כְּבוֹדוֹ, וְעוֹנִים: מְלֹא כָל הָאָרֶץ כְּבוֹדוֹ, הֵם יִשְׂרָאֵל עַמּוֹ. כִּי הִנִּיחַ הַקָּדוֹשׁ בָּרוּךְ הוּא אֶת הָעֶלְיוֹנִים וְאֶת הַתַּחְתּוֹנִים, וְלֹא בָּחַר בְּכֻלָּם כִּי אִם בְּיִשְׂרָאֵל עַמּוֹ, וְהוֹצִיאָם מִמִּצְרַיִם עֶרְוַת הָאָרֶץ, מְקוֹם הַזּוֹהֲמָא וְהַטֻּמְאָה, לֹא עַל יְדֵי מַלְאָךְ וְלֹא עַל יְדֵי וכו', אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ יָרַד לְשָׁם, כְּמוֹ שֶׁכָּתוּב{{שוליים|5}}: "וָאֵרֵד לְהַצִּילוֹ" וגו', כְּדֵי לְקָרְבָם אֵלָיו בְּקֵרוּב וְיִחוּד אֲמִתִּי, בְּהִתְקַשְּׁרוּת הַנֶּפֶשׁ מַמָּשׁ, בִּבְחִינַת נְשִׁיקִין פֶּה לְפֶה, לְדַבֵּר דְּבַר ה' זוֹ הֲלָכָה, וְאִתְדַּבְּקוּת רוּחָא בְּרוּחָא, הִיא הַשָּׂגַת הַתּוֹרָה וִידִיעַת רְצוֹנוֹ וְחָכְמָתוֹ, דְּכֹלָּא חָד מַמָּשׁ. וְגַם בִּבְחִינַת חִבּוּק, הוּא קִיּוּם הַמִּצְווֹת מַעֲשִׂיּוֹת בִּרְמַ"ח אֵבָרִים, דִּרְמַ"ח פִּקּוּדִין הֵן רְמַ"ח אֵבָרִין דְּמַלְכָּא, כַּנִּזְכָּר לְעֵיל. וְדֶרֶךְ כְּלָל נֶחֱלָקִין לְשָׁלֹשׁ בְּחִינוֹת, יְמִין וּשְׂמֹאל וְאֶמְצַע, שֶׁהֵן חֶסֶד דִּין רַחֲמִים, תְּרֵין דְּרוֹעִין וְגוּפָא וכו'.

וְזֶהוּ שֶׁאוֹמְרִים "אֲשֶׁר קִדְּשָׁנוּ בְּמִצְווֹתָיו", כְּאָדָם הַמְקַדֵּשׁ אִשָּׁה לִהְיוֹת מְיֻחֶדֶת עִמּוֹ בְּיִחוּד גָּמוּר, כְּמוֹ שֶׁכָּתוּב{{שוליים|6}}: "וְדָבַק בְּאִשְׁתּוֹ וְהָיוּ לְבָשָׂר אֶחָד". כָּכָה מַמָּשׁ וְיֶתֶר עַל כֵּן לְאֵין קֵץ הוּא יִחוּד נֶפֶשׁ הָאֱלֹהִית הָעוֹסֶקֶת בְּתוֹרָה וּמִצְווֹת, וְנֶפֶשׁ הַחִיּוּנִית לְבוּשֵׁיהֶן הַנַּ"ל, בְּאוֹר אֵין סוֹף בָּרוּךְ הוּא. וְלָכֵן הִמְשִׁיל שְׁלֹמֹה עָלָיו הַשָּׁלוֹם בְּשִׁיר הַשִּׁירִים יִחוּד זֶה לְיִחוּד חָתָן וְכַלָּה בִּדְבִיקָה חֲשִׁיקָה וַחֲפִיצָה בְּחִבּוּק וְנִשּׁוּק.

וְזֶהוּ שֶׁאוֹמְרִים "אֲשֶׁר קִדְּשָׁנוּ בְּמִצְווֹתָיו", שֶׁהֶעֱלָנוּ לְמַעֲלַת קֹדֶשׁ הָעֶלְיוֹן בָּרוּךְ הוּא, שֶׁהִיא קְדֻשָּׁתוֹ שֶׁל הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ. וּקְדֻשָּׁה הִיא לְשׁוֹן הַבְדָּלָה, מַה שֶׁהַקָּדוֹשׁ בָּרוּךְ הוּא הוּא מֻבְדָּל מֵהָעוֹלָמוֹת. וְהִיא בְּחִינַת סוֹבֵב כָּל עָלְמִין, מַה שֶׁאֵינוֹ יָכוֹל לְהִתְלַבֵּשׁ בָּהֶן. כִּי עַל יְדֵי יִחוּד הַנֶּפֶשׁ וְהִתְכַּלְּלוּתָהּ בְּאוֹר אֵין סוֹף בָּרוּךְ הוּא, הֲרֵי הִיא בְּמַעֲלַת וּמַדְרְגוֹת קְדֻשַּׁת אֵין סּוֹף בָּרוּךְ הוּא מַמָּשׁ, מֵאַחַר שֶׁמִּתְיַחֶדֶת וּמִתְכַּלֶּלֶת בּוֹ יִתְבָּרַךְ וְהָיוּ לַאֲחָדִים מַמָּשׁ.

וְזֶהוּ שֶׁכָּתוּב{{שוליים|7}}: "וִהְיִיתֶם לִי קְדוֹשִׁים כִּי קָדוֹשׁ אֲנִי ה' וָאַבְדִּיל אֶתְכֶם מִן הָעַמִּים לִהְיוֹת לִי", וְאוֹמֵר{{שוליים|8}}: "וַעֲשִׂיתֶם אֶת כָּל מִצְוֹתָי וִהְיִיתֶם קְדוֹשִׁים לֵאלֹהֵיכֶם אֲנִי ה' אֱלֹהֵיכֶם" וגו'. פֵּרוּשׁ, כִּי עַל יְדֵי קִיּוּם הַמִּצְווֹת הֲרֵינִי אֱלוֹהַּ שֶׁלָּכֶם, כְּמוֹ "אֱלֹהֵי אַבְרָהָם", "אֱלֹהֵי יִצְחָק" וכו', שֶׁנִּקְרָא כֵּן מִפְּנֵי שֶׁהָאָבוֹת הָיוּ בְּחִינַת מֶרְכָּבָה לוֹ יִתְבָּרַךְ, וּבְטֵלִים וְנִכְלָלִים בְּאוֹרוֹ. וְכָכָה הוּא בְּכָל נֶפֶשׁ מִיִּשְׂרָאֵל בִּשְׁעַת עֵסֶק הַתּוֹרָה וְהַמִּצְווֹת. לָכֵן חִיְּיבוּ רַזַ"ל{{שוליים|9}} לָקוּם וְלַעֲמֹד מִפְּנֵי כָּל עוֹסֵק בְּמִצְוָה, אַף אִם הוּא בּוּר וְעַם הָאָרֶץ, וְהַיְינוּ מִפְּנֵי ה' הַשּׁוֹכֵן וּמִתְלַבֵּש בְּנַפְשׁוֹ בְּשָׁעָה זוֹ. רַק שֶׁאֵין נַפְשׁוֹ מַרְגֶּשֶׁת, מִפְּנֵי מָסַךְ הַחֹמֶר הַגּוּפָנִי שֶׁלֹּא נִזְדַּכֵּך, וּמַחֲשִׁיךְ עֵינֵי הַנֶּפֶשׁ מֵרְאוֹת מַרְאוֹת אֱלֹהִים, כְּמוֹ הָאָבוֹת וְכַיּוֹצֵא בָּהֶן, שֶׁרָאוּ עוֹלָמָם בְּחַיֵּיהֶם.

וְזֶהוּ שֶׁאָמַר אָסָף בְּרוּחַ הַקֹּדֶשׁ, בְּעַד כָּל כְּנֶסֶת יִשְׂרָאֵל שֶׁבַּגּוֹלָה{{שוליים|10}}: "וַאֲנִי בַעַר וְלֹא אֵדָע בְּהֵמוֹת הָיִיתִי עִמָּךְ וַאֲנִי תָמִיד עִמָּךְ". כְּלוֹמַר, שֶׁאַף עַל פִּי שֶׁאֲנִי כִּבְהֵמָה בִּהְיוֹתִי עִמָּךְ, וְלֹא אֵדָע וְלֹא אַרְגִּישׁ בְּנַפְשִׁי יִחוּד זֶה, שֶׁתִּפּוֹל עָלֶיהָ אֵימָתָה וָפַחַד תְּחִלָּה, וְאַחַר כָּךְ אַהֲבָה רַבָּהּ בְּתַעֲנוּגִים, אוֹ כְּרִשְׁפֵּי אֵשׁ, כְּמִדַּת הַצַּדִּיקִים שֶׁנִּזְדַּכֵּךְ חָמְרָם. וְכַנּוֹדָע, שֶׁדַּעַת הוּא לְשׁוֹן הַרְגָּשָׁה בַּנֶּפֶשׁ, וְהוּא כּוֹלֵל חֶסֶד וּגְבוּרָה. אַף עַל פִּי כֵן אֲנִי תָמִיד עִמָּךְ, כִּי אֵין הַחֹמֶר מוֹנֵעַ יִחוּד הַנֶּפֶשׁ בְּאוֹר אֵין סוֹף בָּרוּךְ הוּא הַמְמַלֵּא כָּל עָלְמִין, וּכְמוֹ שֶׁכָּתוּב{{שוליים|11}}: "גַּם חֹשֶׁךְ לֹא יַחֲשִׁיךְ מִמֶּךָּ".

וּבָזֶה יוּבַן חֹמֶר עֹנֶשׁ אִסּוּר מְלָאכָה בַּשַּׁבָּתוֹת, וְחָמֵץ בַּפֶּסַח, הַשָּׁוֶה לְכָל נֶפֶשׁ. לְפִי שֶׁאַף בְּנֶפֶשׁ בּוּר וְעַם הָאָרֶץ גָּמוּר מֵאִיר אוֹר קְדֻשַּׁת שַׁבָּת וְיוֹם טוֹב, וְנִדּוֹן בְּנַפְשׁוֹ בְּכָרֵת וּסְקִילָה עַל חִלּוּל קְדֻשָּׁה זוֹ. וְגַם מַשֶּׁהוּ חָמֵץ אוֹ טִלְטוּל מֻקְצֶה פּוֹגֵם בַּקְּדֻשָּׁה שֶׁעַל נַפְשׁוֹ, כְּמוֹ בִּקְדֻשַּׁת נֶפֶשׁ הַצַּדִּיק, כִּי תּוֹרָה אַחַת לְכֻלָּנוּ.

[וּמַה שֶּׁכָּתוּב "בְּהֵמוֹת" לְשׁוֹן רַבִּים, לִרְמֹז כִּי לְפָנָיו יִתְבָּרַךְ גַּם בְּחִינַת דַּעַת הָעֶלְיוֹן, הַכּוֹלֵל חֶסֶד וּגְבוּרָה, נִדְמֶה כִּבְהֵמוֹת וַעֲשִׂיָּה גּוּפְנִית לְגַבֵּי אוֹר אֵין סוֹף, כְּמוֹ שֶׁכָּתוּב: "כֻּלָּם בְּחָכְמָה עָשִׂיתָ". וְנִקְרֵאת "בְּהֵמָה רַבָּה", כְּמוֹ שֶׁנִּתְבָּאֵר בְּמָקוֹם אַחֵר. וְהוּא שֵׁם ב"ן, בְּגִימַטְרִיָּא בְּהֵמָ"ה, שֶׁלִּפְנֵי הָאֲצִילוּת]: 
סוףקובץ
#####תניא מנוקד/חלק א/פרק מז
==פרק מז==
וְהִנֵּה בְּכָל דּוֹר וָדוֹר וְכָל יוֹם וָיוֹם, חַיָּב אָדָם לִרְאוֹת עַצְמוֹ כְּאִלּוּ הוּא יָצָא הַיּוֹם מִמִצְרַיִם. וְהִיא יְצִיאַת נֶפֶשׁ הָאֱלֹהִית מִמַּאֲסַר הַגּוּף, מִשְׁכָא דְּחִוְיָא, לִכָּלֵל בְּיִחוּד אוֹר אֵין סוֹף בָּרוּךְ הוּא עַל יְדֵי עֵסֶק הַתּוֹרָה וְהַמִּצְוֹת בִּכְלָל. וּבִפְרָט בְּקַבָּלַת מַלְכוּת שָׁמַיִם בִּקְרִיאַת שְׁמַע, שֶׁבָּהּ מְקַבֵּל וּמַמְשִׁיךְ עָלָיו יִחוּדוֹ יִתְבָּרַךְ בְּפֵרוּשׁ, בְּאָמְרוֹ "ה' אֱלֹהֵינוּ ה' אֶחָד". וּכְמוֹ שֶׁנִּתְבָּאֵר לְעֵיל, כִּי "אֱלֹהֵינוּ" הוּא כְּמוֹ "אֱלֹהֵי אַבְרָהָם" וכו', לְפִי שֶׁהָיָה בָּטֵל וְנִכְלָל בְּיִחוּד אוֹר אֵין סוֹף בָּרוּךְ הוּא. רַק שֶׁאַבְרָהָם זָכָה לָזֶה בְּמַעֲשָׂיו וְהִלּוּכוֹ בַּקֹּדֶשׁ מִמַּדְרֵגָה לְמַדְרֵגָה, כְּמוֹ שֶׁכָּתוּב{{שוליים|1}}: "וַיִּסַּע אַבְרָם הָלוֹךְ וְנָסוֹעַ" וגו'. אֲבָל אֲנַחְנוּ, יְרֻשָּׁה וּמַתָּנָה הִיא לָנוּ, שֶׁנָּתַן לָנוּ אֶת תּוֹרָתוֹ, וְהִלְבִּישׁ בָּהּ רְצוֹנוֹ וְחָכְמָתוֹ יִתְבָּרַךְ, הַמְיֻחָדִים בְּמַהוּתוֹ וְעַצְמוּתוֹ יִתְבָּרַךְ בְּתַכְלִית הַיִּחוּד. וַהֲרֵי זֶה כְּאִלּוּ נָתַן לָנוּ אֶת עַצְמוֹ כִּבְיָכוֹל, כְּמוֹ שֶׁנִּתְבָּאֵר בַּזֹּהַר הַקָּדוֹשׁ{{שוליים|2}} עַל פָּסוּק{{שוליים|3}} "וְיִקְחוּ לִי תְּרוּמָה" [דְּ"לִי", כְּלוֹמַר אוֹתִי. וְהָיָה לוֹ לוֹמַר "וּתְרוּמָה", אֶלָּא מִשּׁוּם דְּכֹלָּא חָד, עַיֵּן שָׁם הֵיטֵב]. וְזֶהוּ שֶׁאוֹמְרִים{{שוליים|4}}: "וַתִּתֶּן לָנוּ ה' אֱלֹהֵינוּ בְּאַהֲבָה" וכו', "כִּי בְאוֹר פָּנֶיךָ נָתַתָּ לָנוּ ה' אֱלֹהֵינוּ" וכו'{{שוליים|5}}.

וְלָזֶה אֵין מוֹנֵעַ לָנוּ מִדְּבֵקוּת הַנֶּפֶשׁ בְּיִחוּדוֹ וְאוֹרוֹ יִתְבָּרַךְ, אֶלָּא הָרָצוֹן, שֶׁאִם אֵין הָאָדָם רוֹצֶה כְּלָל חַס וְשָׁלוֹם לְדָבְקָה בּוֹ וכו'. אֲבָל מִיָּד שֶׁרוֹצֶה וּמְקַבֵּל, וּמַמְשִׁיךְ עָלָיו אֱלֹהוּתוֹ יִתְבָּרַךְ וְאוֹמֵר: "ה' אֱלֹהֵינוּ ה' אֶחָד", הֲרֵי מִמֵּילָא נִכְלֶלֶת נַפְשׁוֹ בְּיִחוּדוֹ יִתְבָּרַךְ, דְּרוּחַ אַיְיתִי רוּחַ וְאַמְשִׁיךְ רוּחַ. וְהִיא בְּחִינַת יְצִיאַת מִצְרַיִם. וְלָכֵן תִּקְּנוּ פָּרָשַׁת יְצִיאַת מִצְרַיִם בִּשְׁעַת קְרִיאַת שְׁמַע דַּוְקָא, אַף שֶׁהִיא מִצְוָה בִּפְנֵי עַצְמָהּ וְלֹא מִמִּצְוַת קְרִיאַת שְׁמַע, כִּדְאִיתָא בִּגְמָרָא וּפוֹסְקִים, אֶלָּא מִפְּנֵי שֶׁהֵן דָּבָר אֶחָד מַמָּשׁ. וְכֵן בְּסוֹף פָּרָשַׁת יְצִיאַת מִצְרַיִם מְסַיֵּם גַּם כֵּן "אֲנִי ה' אֱלֹהֵיכֶם"{{שוליים|6}}, וְהַיְינוּ גַּם כֵּן כְּמוֹ שֶׁנִּתְבָּאֵר לְעֵיל: 
סוףקובץ
#####תניא מנוקד/חלק א/פרק מח
==פרק מח==
וְהִנֵּה כַּאֲשֶׁר יִתְבּוֹנֵן הַמַּשְׂכִּיל בִּגְדֻוּלַּת אֵין סוֹף בָּרוּךְ הוּא, כִּי כִּשְׁמוֹ כֵּן הוּא, אֵין סוֹף וְאֵין קֵץ וְתַכְלִית כְּלָל לָאוֹר וְחִיּוּת הַמִּתְפַּשֵּׁט מִמֶּנּוּ יִתְבָּרַךְ, בִּרְצוֹנוֹ הַפָּשׁוּט וּמְיֻחָד בְּמַהוּתוֹ וְעַצְמוּתוֹ יִתְבָּרַךְ בְּתַכְלִית הַיִּחוּד. וְאִלּוּ הָיְתָה הִשְׁתַּלְשְׁלוּת הָעוֹלָמוֹת מֵאוֹר אֵין סוֹף בָּרוּךְ הוּא בְּלִי צִמְצוּמִים, רַק כְּסֵדֶר הַמַּדְרֵגוֹת מִמַּדְרֵגָה לְמַדְרֵגָה בְּדֶרֶךְ עִלָּה וְעָלוּל, לֹא הָיָה הָעוֹלָם הַזֶּה נִבְרָא כְּלָל כְּמוֹ שֶׁהוּא עַתָּה, בִּבְחִינַת גְּבוּל וְתַכְלִית מֵהָאָרֶץ לָרָקִיעַ מַהֲלַךְ חֲמֵשׁ מֵאוֹת שָׁנָה, וְכֵן בֵּין כָּל רָקִיעַ לִרְקִיעַ, וְכֵן עֳבִי כָּל רָקִיעַ וְרָקִיעַ. וַאֲפִלּוּ עוֹלָם הַבָּא וְגַן עֵדֶן הָעֶלְיוֹן, מְדוֹר נִשְׁמוֹת הַצַּדִּיקִים הַגְּדוֹלִים. וְהַנְּשָׁמוֹת עַצְמָן, וְאֵין צָרִיךְ לוֹמַר הַמַּלְאָכִים, הֵן בִּבְחִינַת גְּבוּל וְתַכְלִית, כִּי יֵשׁ גְּבוּל לְהַשָּׂגָתָן בְּאוֹר אֵין סוֹף בָּרוּךְ הוּא הַמֵּאִיר עֲלֵיהֶן בְּהִתְלַבְּשׁוּת חָכְמָה בִּינָה וָדַעַת וכו'. וְלָכֵן יֵשׁ גְּבוּל לַהֲנָאָתָן, שֶׁנֶּהֱנִין מִזִּיו הַשְּׁכִינָה וּמִתְעַנְּגִין בְּאוֹר ה'. כִּי אֵין יְכוֹלִין לְקַבֵּל הֲנָאָה וְתַעֲנוּג בִּבְחִינַת אֵין סוֹף מַמָּשׁ, שֶׁלֹּא יִתְבַּטְּלוּ מִמְּצִיאוּתָן וְיַחְזְרוּ לִמְקוֹרָן.

וְהִנֵּה פְּרָטִיּוּת הַצִּמְצוּמִים אֵיךְ וּמָה, אֵין כָּאן מְקוֹם בֵּיאוּרָם. אַךְ דֶּרֶךְ כְּלָל הֵן הֵם בְּחִינַת הֶסְתֵּר וְהֶעְלֵם הַמְשָׁכַת הָאוֹר וְהַחִיּוּת, שֶׁלֹּא יָאִיר וְיֻמְשַׁךְ לַתַּחְתּוֹנִים בִּבְחִינַת גִּלּוּי, לְהִתְלַבֵּשׁ וּלְהַשְׁפִּיעַ בָּהֶן וּלְהַחֲיוֹתָם לִהְיוֹת יֵשׁ מֵאַיִן. כִּי אִם מְעַט מִזְעָר אוֹר וְחִיּוּת, בִּכְדֵי שֶׁיִּהְיוּ בִּבְחִינַת גְּבוּל וְתַכְלִית, שֶׁהִיא הֶאָרָה מֻעֶטֶת מְאֹד, וּמַמָּשׁ כְּלָא חֲשִׁיבֵי לְגַבֵּי בְּחִינַת הֶאָרָה בְּלִי גְּבוּל וְתַכְלִית, וְאֵין בֵּינֵיהֶם עֵרֶךְ וְיַחַס כְּלָל. כַּנּוֹדָע פֵּרוּשׁ מִלַּת "עֵרֶךְ" בְּמִסְפָּרִים, שֶׁאֶחָד בְּמִסְפָּר יֵשׁ לוֹ עֵרֶךְ לְגַבֵּי מִסְפַּר אֶלֶף אֲלָפִים, שֶׁהוּא חֵלֶק אֶחָד מִנִּי אֶלֶף אֲלָפִים. אֲבָל לְגַבֵּי דָּבָר שֶׁהוּא בִּבְחִינַת בְּלִי גְּבוּל וּמִסְפָּר כְּלָל, אֵין כְּנֶגְדּוֹ שׁוּם עֵרֶךְ בְּמִסְפָּרִים, שֶׁאֲפִלּוּ אֶלֶף אַלְפֵי אֲלָפִים וְרִבּוֹא רְבָבוֹת אֵינָן אֲפִלּוּ כְּעֵרֶךְ מִסְפָּר אֶחָד לְגַבֵּי אֶלֶף אַלְפֵי אֲלָפִים וְרִבּוֹא רְבָבוֹת אֶלָּא כְּלָא מַמָּשׁ חֲשִׁיבֵי.

וְכָכָה מַמָּשׁ הִיא בְּחִינַת הַהֶאָרָה מֻעֶטֶת זוֹ, הַמִּתְלַבֶּשֶׁת בְּעוֹלָמוֹת עֶלְיוֹנִים וְתַחְתּוֹנִים לְהַשְׁפִּיעַ בָּהֶם לְהַחֲיוֹתָם, לְגַבֵּי עֵרֶךְ אוֹר הַגָּנוּז וְנֶעְלָם, שֶׁהוּא בִּבְחִינַת אֵין סוֹף, וְאֵינוֹ מִתְלַבֵּשׁ וּמַשְׁפִּיע בָּעוֹלָמוֹת בִּבְחִינַת גִּלּוּי לְהַחֲיוֹתָם, אֶלָּא מַקִּיף עֲלֵיהֶם מִלְּמַעְלָה, וְנִקְרָא סוֹבֵב כָּל עָלְמִין. וְאֵין הַפֵּרוּשׁ סוֹבֵב וּמַקִּיף מִלְּמַעְלָה בִּבְחִינַת מָקוֹם חַס וְשָׁלוֹם, כִּי לֹא שַׁיָּךְ כְּלָל בְּחִינַת מָקוֹם בְּרוּחְנִיּוּת. אֶלָּא רוֹצֶה לוֹמַר, סוֹבֵב וּמַקִּיף מִלְּמַעְלָה לְעִנְיַן בְּחִינַת גִּלּוּי הַשְׁפָּעָה. כִּי הַהַשְׁפָּעָה שֶׁהִיא בִּבְחִינַת גִּלּוּי בָּעוֹלָמוֹת, נִקְרֵאת בְּשֵׁם הַלְבָּשָׁה שֶׁמִּתְלַבֶּשֶׁת בָּעוֹלָמוֹת, כִּי הֵם מַלְבִּישִׁים וּמַשִּׂיגִים הַהַשְׁפָּעָה שֶׁמְּקַבְּלִים. מַה שֶּׁאֵין כֵּן הַהַשְׁפָּעָה שֶׁאֵינָהּ בִּבְחִינַת גִּלּוּי, אֶלָּא בְּהֶסְתֵּר וְהֶעְלֵם, וְאֵין הָעוֹלָמוֹת מַשִּׂיגִים אוֹתָהּ, אֵינָהּ נִקְרֵאת מִתְלַבֶּשֶׁת, אֶלָּא מַקֶּפֶת וְסוֹבֶבֶת. הִלְכָּךְ מֵאַחַר שֶׁהָעוֹלָמוֹת הֵם בִּבְחִינַת גְּבוּל וְתַכְלִית, נִמְצָא שֶׁאֵין הַשְׁפָּעַת אוֹר אֵין סוֹף מִתְלַבֵּשׁ וּמִתְגַּלֶּה בָּהֶם בִּבְחִינַת גִּלּוּי, רַק מְעַט מִזְעָר, הֶאָרָה מֻעֶטֶת מְצֻמְצֶמֶת מְאֹד מְאֹד. וְהִיא רַק כְּדֵי לְהַחֲיוֹתָם בִּבְחִינַת גְּבוּל וְתַכְלִית. אֲבָל עִקַּר הָאוֹר בְּלִי צִמְצוּם כָּל כָּךְ, נִקְרָא מַקִּיף וְסוֹבֵב, מֵאַחַר שֶׁאֵין הַשְׁפָּעָתוֹ מִתְגַּלֵּית בְּתוֹכָם, מֵאַחַר שֶׁהֵם בִּבְחִינַת גְּבוּל וְתַכְלִית.

וְהַמָּשָׁל בָּזֶה, הִנֵּה הָאָרֶץ הַלֵּזוּ הַגַּשְׁמִיּוּת, אַף שֶׁמְּלוֹא כָּל הָאָרֶץ כְּבוֹדוֹ. וְהַיְנוּ אוֹר אֵין סוֹף בָּרוּךְ הוּא, כְּמוֹ שֶׁכָּתוּב{{שוליים|1}}: "הֲלֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם ה'". אַף עַל פִּי כֵן אֵין מִתְלַבֵּשׁ בְּתוֹכָהּ בִּבְחִינַת גִּלּוּי הַהַשְׁפָּעָה, רַק חִיּוּת מְעַט מִזְעָר, בְּחִינַת דּוֹמֵם וְצוֹמֵחַ לְבָד. וְכָל אוֹר אֵין סוֹף בָּרוּךְ הוּא נִקְרָא סוֹבֵב עָלֶיהָ, אַף שֶׁהוּא בְּתוֹכָהּ מַמָּשׁ, מֵאַחַר שֶׁאֵין הַשְׁפָּעָתוֹ מִתְגַּלֵּית בָּהּ יוֹתֵר, רַק מַשְׁפִּיע בָּהּ בִּבְחִינַת הֶסְתֵּר וְהֶעְלֵם. וְכָל הַשְׁפָּעָה שֶׁבִּבְחִינַת הֶסְתֵּר נִקְרָא מַקִּיף מִלְּמַעְלָה, כִּי עָלְמָא דְּאִתְכַּסְּיָא הוּא לְמַעְלָה בְּמַדְרֵגָה מֵעָלְמָא דְּאִתְגָּלְיָא.

וּלְקָרֵב אֶל הַשֵּׂכֶל יוֹתֵר הוּא בְּדֶרֶךְ מָשָׁל, כְּמוֹ הָאָדָם שֶׁמְּצַיֵּר בְּדַעְתּוֹ אֵיזֶה דָּבָר שֶׁרָאָה אוֹ שֶׁרוֹאֶה. הִנֵּה אַף שֶׁכָּל גּוּף עֶצֶם הַדָּבָר הַהוּא וְגַבּוֹ וְתוֹכוֹ וְתוֹךְ תּוֹכוֹ כֻּלּוֹ מְצֻיָּר בְּדַעְתּוֹ וּמַחֲשַׁבְתּוֹ, מִפְּנֵי שֶׁרָאָהוּ כֻּלּוֹ אוֹ שֶׁרוֹאֵהוּ, הִנֵּה נִקְרֵאת דַּעְתּוֹ מַקֶּפֶת הַדָּבָר הַהוּא כֻּלּוֹ, וְהַדָּבָר הַהוּא מֻקָּף בְּדַעְתּוֹ וּמַחֲשַׁבְתּוֹ. רַק שֶׁאֵינוֹ מֻקָּף בְּפֹעַל מַמָּשׁ, רַק בְּדִמְיוֹן מַחֲשֶׁבֶת הָאָדָם וְדַעְתּוֹ. אֲבָל הַקָּדוֹשׁ בָּרוּךְ הוּא, דִּכְתִיב בֵּיהּ{{שוליים|2}} "כִּי לֹא מַחְשְׁבוֹתַי מַחְשְׁבוֹתֵיכֶם" וכו', הֲרֵי מַחֲשָׁבְתּוֹ וְדַעְתּוֹ, שֶׁיּוֹדֵעַ כָּל הַנִּבְרָאִים, מַקֶּפֶת כָּל נִבְרָא מֵרֹאשׁוֹ וְעַד תַּחְתִּיתוֹ וְתוֹכוֹ וְתוֹךְ תּוֹכוֹ, הַכֹּל בְּפֹעַל מַמָּשׁ. לְמָשָׁל, כַּדּוּר הָאָרֶץ הַלֵּזוּ, הֲרֵי יְדִיעָתוֹ יִתְבָּרַךְ מַקֶּפֶת כָּל עֳבִי כַּדּוּר הָאָרֶץ, וְכֹל אֲשֶׁר בְּתוֹכוֹ וְתוֹךְ תּוֹכוֹ עַד תַּחְתִּיתוֹ, הַכֹּל בְּפֹעַל מַמָּשׁ, שֶׁהֲרֵי יְדִיעָה זוֹ הִיא חִיּוּת כָּל עֳבִי כַּדּוּר הָאָרֶץ כֻּלּוֹ וְהִתְהַוּוּתוֹ מֵאַיִן לְיֵשׁ. רַק שֶׁלֹּא הָיָה מִתְהַוֶּוה כְּמוֹת שֶׁהוּא עַתָּה בַּעַל גְּבוּל וְתַכְלִית וְחִיּוּת מֻעֶטֶת מְאֹד, כְּדֵי בְּחִינַת דּוֹמֵם וְצוֹמֵחַ, אִם לֹא עַל יְדֵי צִמְצוּמִים רַבִּים וַעֲצוּמִים, שֶׁצִּמְצְמוּ הָאוֹר וְהַחִיּוּת שֶׁנִּתְלַבֵּשׁ בְּכַדּוּר הָאָרֶץ לְהַחֲיוֹתוֹ וּלְקַיְּמוֹ בִּבְחִינַת גְּבוּל וְתַכְלִית, וּבִבְחִינַת דּוֹמֵם וְצוֹמֵחַ בִּלְבָד. אַךְ יְדִיעָתוֹ יִתְבָּרַךְ הַמְיֻחֶדֶת בְּמַהוּתוֹ וְעַצְמוּתוֹ, כִּי הוּא הַמַּדָּע וְהוּא הַיּוֹדֵעַ וְהוּא הַיָּדוּעַ, וּבִידִיעַת עַצְמוֹ כִּבְיָכוֹל יוֹדֵעַ כָּל הַנִּבְרָאִים, וְלֹא בִּידִיעָה שֶׁחוּץ מִמֶּנּוּ כִּידִיעַת הָאָדָם, כִּי כֻּלָּם נִמְצָאִים מֵאֲמִתָּתוֹ יִתְבָּרַךְ. וְדָבָר זֶה אֵין בִּיכֹלֶת הָאָדָם לְהַשִּׂיגוֹ עַל בֻּרְיוֹ וכו' [{{קטן|הגהה:}} כְּמוֹ שֶׁכָּתַב הָרַמְבַּ"ם זַ"ל וְהִסְכִּימוּ עִמּוֹ חַכְמֵי הַקַּבָּלָה, כְּמוֹ שֶׁכָּתַב בְּפַרְדֵּ"ס מֵהָרַמַ"ק זַ"ל. וְכֵן הוּא לְפִי קַבָּלַת הָאֲרִ"י זַ"ל בְּסוֹד הַצִּמְצוּם וְהִתְלַבְּשׁוּת אוֹרוֹת בַּכֵּלִים, כְּמוֹ שֶׁנִּתְבָּאֵר לְעֵיל פרק ב'.] הֲרֵי יְדִיעָה זוֹ, מֵאַחַר שֶׁהִיא בִּבְחִינַת אֵין סוֹף, אֵינָהּ נִקְרֵאת בְּשֵׁם מִתְלַבֶּשֶׁת בְּכַדּוּר הָאָרֶץ, שֶׁהוּא בַּעַל גְּבוּל וְתַכְלִית, אֶלָּא מַקֶּפֶת וְסוֹבֶבֶת. אַף שֶׁיְּדִיעָה זוֹ כּוֹלֵל כָּל עָבְיוֹ וְתוֹכוֹ בְּפֹעַל מַמָּשׁ, וּמְהַוֶּה אוֹתוֹ עַל יְדֵי זֶה מֵאַיִן לְיֵשׁ, וּכְמוֹ שֶׁנִּתְבָּאֵר בְּמָקוֹם אַחֵר:
סוףקובץ
#####תניא מנוקד/חלק א/פרק מט
==פרק מט==
וְהִנֵּה אַף כִּי פְּרָטֵי בְּחִינַת הֶסְתֵּר וְהֶעְלֵם אוֹר אֵין סוֹף בָּרוּךְ הוּא בְּהִשְׁתַּלְשְׁלוּת הָעוֹלָמוֹת, עַד שֶׁנִּבְרָא עוֹלָם הַזֶּה הַגַּשְׁמִי, עָצְמוּ מִסַפֵּר, וּמִינִים מִמִּינִים שׁוֹנִים, כַּיָּדוּעַ לַטּוֹעֲמִים מֵעֵץ הַחַיִּים. אַךְ דֶּרֶךְ כְּלָל הֵם שְׁלֹשָׁה מִינֵי צִמְצוּמִים עֲצוּמִים כְּלָלִיִּים, לִשְׁלֹשָׁה מִינֵי עוֹלָמוֹת כְּלָלִיִּים; וּבְכָל כְּלָל יֵשׁ רִבּוֹא רִבְבוֹת פְּרָטִים. וְהֵם שְׁלֹשָׁה עוֹלָמוֹת, בְּרִיאָה יְצִירָה עֲשִׂיָּה. כִּי עוֹלַם הָאֲצִילוּת הוּא אֱלֹהוּת מַמָּשׁ. וּכְדֵי לִבְרֹא עוֹלַם הַבְּרִיאָה, שֶׁהֵן נְשָׁמוֹת וּמַלְאָכִים עֶלְיוֹנִים, אֲשֶׁר עֲבוֹדָתָם לַה' בִּבְחִינַת חָכְמָה בִּינָה וָדַעַת הַמִּתְלַבְּשִׁים בָּהֶם, וְהֵם מַשִּׂיגִים וּמְקַבְּלִים מֵהֶם, הָיָה תְּחִלָּה צִמְצוּם עָצוּם כַּנַּ"ל. וְכֵן מִבְּרִיאָה לִיצִירָה; כִּי אוֹר מְעַט מִזְעָר הַמִּתְלַבֵּשׁ בְּעוֹלַם הַבְּרִיאָה, עֲדַיִן הוּא בִּבְחִינַת אֵין סוֹף לְגַבֵּי עוֹלַם הַיְּצִירָה, וְאִי אֶפְשָׁר לְהִתְלַבֵּשׁ בּוֹ אֶלָּא עַל יְדֵי צִמְצוּם וְהֶעְלֵם. וְכֵן מִיְּצִירָה לַעֲשִׂיָּה [וּכְמוֹ שֶׁנִּתְבָּאֵר בְּמָקוֹם אַחֵר בֵּאוּר שְׁלֹשָׁה צִמְצוּמִים אֵלּוּ בַּאֲרִיכוּת, לְקָרֵב אֶל שִׂכְלֵנוּ הַדַּל]. וְתַכְלִית כָּל הַצִּמְצוּמִים הוּא כְּדֵי לִבְרֹא גּוּף הָאָדָם הַחָמְרִי, וּלְאַכְפְּיָיא לְסִטְרָא אַחֲרָא, וְלִהְיוֹת יִתְרוֹן הָאוֹר מִן הַחֹשֶׁךְ, בְּהַעֲלוֹת הָאָדָם אֶת נַפְשׁוֹ הָאֱלֹהִית וְהַחִיּוּנִית וּלְבוּשֶׁיהָ וְכָל כֹּחוֹת הַגּוּף כֻּלָּן לַה' לְבַדּוֹ, כַּנַּ"ל בַּאֲרִיכוּת, כִּי זֶה תַּכְלִית הִשְׁתַּלְשְׁלוּת הָעוֹלָמוֹת.

וְהִנֵּה כַּמַּיִם הַפָּנִים לַפָּנִים. כְּמוֹ שֶׁהַקָּדוֹשׁ בָּרוּךְ הוּא כִּבְיָכוֹל הִנִּיחַ וְסִלֵּק לְצַד אֶחָד, דֶּרֶךְ מָשָׁל, אֶת אוֹרוֹ הַגָּדוֹל הַבִּלְתִּי תַּכְלִית, וּגְנָזוֹ וְהִסְתִּירוֹ בִּשְׁלֹשָׁה מִינֵי צִמְצוּמִים שׁוֹנִים, וְהַכֹּל בִּשְׁבִיל אַהֲבַת הָאָדָם הַתַּחְתּוֹן, לְהַעֲלוֹתוֹ לַה', כִּי אַהֲבָה דּוֹחֶקֶת הַבָּשָׂר. עַל אַחַת כַּמָּה וְכַמָּה בְּכִפְלֵי כִּפְלַיִם לְאֵין קֵץ, כִּי רָאוּי לָאָדָם גַּם כֵּן לְהַנִּיחַ וְלַעֲזֹב כָּל אֲשֶׁר לוֹ, מִנֶּפֶשׁ וְעַד בָּשָׂר, וּלְהַפְקִיר הַכֹּל, בִּשְׁבִיל לְדָבְקָה בּוֹ יִתְבָּרַךְ בִּדְבִיקָה חֲשִׁיקָה וַחֲפִיצָה, וְלֹא יִהְיֶה שׁוּם מוֹנֵעַ מִבַּיִת וּמִבַּחוּץ, לֹא גּוּף וְלֹא נֶפֶשׁ וְלֹא מָמוֹן וְלֹא אִשָּׁה וּבָנִים.

וּבָזֶה יוּבַן טוּב טַעַם וָדַעַת לְתַקָּנַת חֲכָמִים, שֶׁתִּקְּנוּ בִּרְכוֹת קְרִיאַת שְׁמַע, שְׁתַּיִם לְפָנֶיהָ וכו'. דְּלִכְאוֹרָה אֵין לָהֶם שַׁיָּכוּת כְּלָל עִם קְרִיאַת שְׁמַע, כְּמוֹ שֶׁכָּתְבוּ הָרַשְׁבָּ"א וּשְׁאָר פּוֹסְקִים. וְלָמָּה קָרְאוּ אוֹתָן בִּרְכוֹת קְרִיאַת שְׁמַע? וְלָמָּה תִּקְּנוּ אוֹתָן לְפָנֶיהָ דַּוְקָא? אֶלָּא מִשּׁוּם שֶׁעִקַּר קְרִיאַת שְׁמַע – לְקַיֵּם "בְּכָל לְבָבְךָ" וכו' בִּשְׁנֵי יְצָרֶיךָ וכו'{{שוליים|1}}, דְּהַיְנוּ לַעֲמֹד נֶגֶד כָּל מוֹנֵעַ מֵאַהֲבַת ה'. וּ"לְבָבְךָ" הֵן הָאִשָּׁה וִילָדֶיהָ, שֶׁלְּבָבוֹ שֶׁל אָדָם קְשׁוּרָה בָּהֶן בְּטִבְעוֹ, כְּמוֹ שֶׁאָמְרוּ רַזַ"ל{{שוליים|2}} עַל פָּסוּק{{שוליים|3}} "הוּא אָמַר וַיֶּהִי", זוֹ אִשָּׁה; "הוּא צִוָּה וַיַּעֲמֹד", אֵלּוּ בָּנִים. וְ"נַפְשְׁךָ" וּ"מְאֹדֶךָ" כְּמַשְׁמָעוֹ, חַיֵּי וּמְזוֹנֵי, לְהַפְקִיר הַכֹּל בִּשְׁבִיל אַהֲבַת ה'.

וְאֵיךְ יָבוֹא הָאָדָם הַחָמְרִי אֶל מִדָּה זוֹ? לְכָךְ סִדְּרוּ תְּחִלָּה בִּרְכַּת יוֹצֵר אוֹר. וְשָׁם נֶאֱמַר וְנִשְׁנָה בַּאֲרִיכוּת עִנְיַן וְסֵדֶר הַמַּלְאָכִים, הָעוֹמְדִים בְּרוּם עוֹלָם לְהוֹדִיעַ גְּדֻלָּתוֹ שֶׁל הַקָּדוֹשׁ בָּרוּךְ הוּא, אֵיךְ שֶׁכֻּלָּם בְּטֵלִים לְאוֹרוֹ יִתְבָּרַךְ וּמַשְׁמִיעִים בְּיִרְאָה וכו' וּמַקְדִּישִׁים וכו' וְאוֹמְרִים בְּיִרְאָה קָדוֹש וכו', כְּלוֹמַר, שֶׁהוּא מֻבְדָּל מֵהֶן וְאֵינוֹ מִתְלַבֵּשׁ בָּהֶן בִּבְחִינַת גִּלּוּי, אֶלָּא "מְלֹא כָל הָאָרֶץ כְּבוֹדוֹ", הִיא כְּנֶסֶת יִשְׂרָאֵל לְמַעְלָה וְיִשְׂרָאֵל לְמַטָּה, כַּנַּ"ל. וְכֵן הָאוֹפַנִּים וְחַיּוֹת הַקֹּדֶשׁ בְּרַעַשׁ גָּדוֹל וכו' "בָּרוּךְ כְּבוֹד ה' מִמְּקוֹמוֹ", לְפִי שֶׁאֵין יוֹדְעִים וּמַשִּׂיגִים מְקוֹמוֹ, וּכְמוֹ שֶׁנֶּאֱמַר{{שוליים|4}}: "כִּי הוּא לְבַדּוֹ מָרוֹם וְקָדוֹשׁ".

וְאַחַר כָּךְ בְּרָכָה שְׁנִיָּה, "אַהֲבַת עוֹלָם אֲהַבְתָּנוּ ה' אֱלֹהֵינוּ". כְּלוֹמַר, שֶׁהִנִּיחַ כָּל צְבָא מַעְלָה הַקְדוֹשִׁים, וְהִשְׁרָה שְׁכִינָתוֹ עָלֵינוּ, לִהְיוֹת נִקְרָא "אֱלֹהֵינוּ", כְּמוֹ "אֱלֹהֵי אַבְרָהָם" וכו', כַּנַּ"ל. וְהַיְנוּ כִּי אַהֲבָה דּוֹחֶקֶת הַבָּשָׂר. וְלָכֵן נִקְרָא "אַהֲבַת עוֹלָם", שֶׁהִיא בְּחִינַת צִמְצוּם אוֹרוֹ הַגָּדוֹל הַבִּלְתִּי תַּכְלִית, לְהִתְלַבֵּשׁ בִּבְחִינַת גְּבוּל הַנִּקְרָא "עוֹלָם", בַּעֲבוּר אַהֲבַת עַמּוֹ יִשְׂרָאֵל, כְּדֵי לְקָרְבָם אֵלָיו לִכָּלֵל בְּיִחוּדוֹ וְאַחְדּוּתוֹ יִתְבָּרַךְ. וְזֶהוּ שֶׁנֶּאֱמַר: "חֶמְלָה גְּדוֹלָה וִיתֵרָה", פֵּרוּשׁ, יְתֵרָה עַל קִרְבַת אֱלֹהִים שֶׁבְּכָל צְבָא מַעְלָה. "וּבָנוּ בָחַרְתָּ מִכָּל עַם וְלָשׁוֹן", הוּא הַגּוּף הַחָמְרִי, הַנִּדְמֶה בְּחָמְרִיּוּתוֹ לְגוּפֵי אֻמּוֹת הָעוֹלָם. "וְקֵרַבְתָּנוּ" וכו' "לְהוֹדוֹת" וכו'. וּפֵרוּשׁ הוֹדָאָה יִתְבָּאֵר בְּמָקוֹם אַחֵר. "וּלְיַחֶדְךָ" וכו', לִכָּלֵל בְּיִחוּדוֹ יִתְבָּרַךְ כַּנַּ"ל.

וְהִנֵּה כַּאֲשֶׁר יָשִׂים הַמַּשְׂכִּיל אֵלֶּה הַדְּבָרִים אֶל עֻמְקָא דְּלִבָּא וּמֹחָא, אֲזַי מִמֵּילָא כַּמַּיִם הַפָּנִים לַפָּנִים תִּתְלַהֵט נַפְשׁוֹ וְתִתְלַבֵּשׁ בְּרוּחַ נְדִיבָה, לְהִתְנַדֵּב לְהַנִּיחַ וְלַעֲזֹב כֹּל אֲשֶׁר לוֹ מִנֶּגֶד, וְרַק לְדָבְקָה בּוֹ יִתְבָּרַךְ וְלִכָּלֵל בְּאוֹרוֹ בִּדְבִיקָה חֲשִׁיקָה וכו', בִּבְחִינַת נְשִׁיקִין וְאִתְדַּבְּקוּת רוּחָא בְּרוּחָא כַּנַּ"ל.

אַךְ אֵיךְ הִיא בְּחִינַת אִתְדַּבְּקוּת רוּחָא בְּרוּחָא? לָזֶה אָמַר{{שוליים|5}}: "וְהָיוּ הַדְּבָרִים הָאֵלֶּה" וגו' "עַל לְבָבֶךָ וְדִבַּרְתָּ בָּם" וגו'. וּכְמוֹ שֶׁכָּתוּב בְּעֵץ חַיִּים{{שוליים|6}}, שֶׁיִּחוּד הַנְּשִׁיקִין עִקָּרוֹ הוּא יִחוּד חָכְמָה בִּינָה וָדַעַת בְּחָכְמָה בִּינָה וָדַעַת. וְהוּא עִיּוּן הַתּוֹרָה; וְהַפֶּה הוּא מוֹצָא הָרוּחַ וְגִלּוּיוֹ בִּבְחִינַת גִּלּוּי, וְהַיְנוּ בְּחִינַת הַדִּבּוּר בְּדִבְרֵי תּוֹרָה. כִּי "עַל מוֹצָא פִּי ה' יִחְיֶה הָאָדָם"{{שוליים|7}}, וּמִכָּל מָקוֹם לֹא יָצָא יְדֵי חוֹבָתוֹ בְּהִרְהוּר וְעִיּוּן לְבַדּוֹ, עַד שֶׁיּוֹצִיא בִּשְׂפָתָיו, כְּדֵי לְהַמְשִׁיךְ אוֹר אֵין סוֹף בָּרוּךְ הוּא לְמַטָּה, עַד נֶפֶשׁ הַחִיּוּנִית הַשּׁוֹכֶנֶת בְּדַם הָאָדָם הַמִּתְהַוֶּה מִדּוֹמֵם צוֹמֵחַ חַי, כְּדֵי לְהַעֲלוֹת כֻּלָּן לַה' עִם כָּל הָעוֹלָם כֻּלּוֹ, וּלְכָלְלָן בְּיִחוּדוֹ וְאוֹרוֹ יִתְבָּרַךְ, אֲשֶׁר יָאִיר לָאָרֶץ וְלַדָּרִים בִּבְחִינַת גִּלּוּי, "וְנִגְלָה כְּבוֹד ה' וְרָאוּ כָל בָּשָׂר" וגו'{{שוליים|8}}, שֶׁזֶּהוּ תַּכְלִית הִשְׁתַּלְשְׁלוּת כָּל הָעוֹלָמוֹת, לִהְיוֹת כְּבוֹד ה' מְלֹא כָל הָאָרֶץ הַלֵּזוּ דַּוְקָא בִּבְחִינַת גִּלּוּי, לְאַהְפָּכָא חֲשׁוֹכָא לִנְהוֹרָא וּמְרִירָא לְמִיתְקָא, כַּנַּ"ל בַּאֲרִיכוּת. וְזֶהוּ תַּכְלִית כַּוָּנַת הָאָדָם בַּעֲבוֹדָתוֹ, לְהַמְשִׁיךְ אוֹר אֵין סוֹף בָּרוּךְ הוּא לְמַטָּה, רַק שֶׁצָּרִיךְ תְּחִלָּה הַעֲלָאַת מַיִין נוּקְבִין, לִמְסֹר לוֹ נַפְשׁוֹ וּמְאוֹדוֹ כַּנַּ"ל:
סוףקובץ
#####תניא מנוקד/חלק א/פרק נ
==פרק נ==
וְהִנֵּה כָּל בְּחִינוֹת וּמַדְרְגוֹת אַהֲבָה הַנַּ"ל הֵן מִסִּטְרָא דְּיַמִּינָא, וּבְחִינַת כֹּהֵן אִישׁ חֶסֶד. וְנִקְרָאוֹת "כֶּסֶף הַקֳּדָשִׁים"{{שוליים|1}}, מִלְּשׁוֹן "נִכְסֹף נִכְסַפְתָּה לְבֵית אָבִיךָ"{{שוליים|2}}. אַךְ יֵשׁ עוֹד בְּחִינַת אַהֲבָה הָעוֹלָה עַל כֻּלָּנָה, כְּמַעֲלַת הַזָּהָב עַל הַכֶּסֶף, וְהִיא אַהֲבָה כְּרִשְׁפֵּי אֵשׁ, מִבְּחִינַת גְּבוּרוֹת עֶלְיוֹנוֹת דְּבִינָה עִלָּאָה. דְּהַיְינוּ שֶׁעַל יְדֵי הִתְבּוֹנְנוּת בִּגְדֻלַּת אֵין סוֹף בָּרוּךְ הוּא דְּכֹלָּא קַמֵּיהּ כְּלָא מַמָּשׁ חָשִׁיב, תִּתְלַהֵט וְתִתְלַהֵב הַנֶּפֶשׁ לִיקַר תִּפְאֶרֶת גְּדֻלָּתוֹ לְאִסְתַּכָּלָא בְּיִקְרָא דְּמַלְכָּא, כְּרִשְׁפֵּי אֵשׁ שַׁלְהֶבֶת עַזָּה הָעוֹלָה לְמַעְלָה, וְלִפָּרֵד מֵהַפְּתִילָה וְהָעֵצִים שֶׁנֶּאֱחֶזֶת בָּהֶן. וְהַיְינוּ עַל יְדֵי תִּגְבֹּרֶת יְסוֹד הָאֵשׁ אֱלֹהִי שֶׁבַּנֶּפֶשׁ הָאֱלֹהִית. וּמִזֶּה בָּאָה לִידֵי צִמָּאוֹן, וּכְמוֹ שֶׁכָּתוּב: "צָמְאָה לְךָ נַפְשִׁי"{{שוליים|3}}. וְאַחַר כָּךְ לִבְחִינַת "חוֹלַת אַהֲבָה"{{שוליים|4}}. וְאַחַר כָּךְ בָּאָה לִידֵי כְּלוֹת הַנֶּפֶשׁ מַמָּשׁ, כְּמוֹ שֶׁכָּתוּב: "גַּם כָּלְתָה נַפְשִׁי"{{שוליים|5}}.

וְהִנֵּה מִכָּאן יָצָא שֹׁרֶשׁ הַלְוִיִּים לְמַטָּה. [וְלֶעָתִיד, שֶׁהָעוֹלָם יִתְעַלֶּה, יִהְיוּ הֵם הַכֹּהֲנִים. וּכְמוֹ שֶׁפֵּרֵשׁ הָאֲרִ"י זַ"ל עַל פָּסוּק "וְהכֹּהֲנִים הַלְוִיִּם"{{שוליים|6}}, שֶׁהַלְוִיִּים שֶׁל עַכְשָׁו יִהְיוּ כֹּהֲנִים לֶעָתִיד]. וַעֲבוֹדַת הַלְוִיִּים הָיְתָה לְהָרִים קוֹל רִנָּה וְתוֹדָה בְּשִׁירָה וְזִמְרָה בְּנִגּוּן וּנְעִימָה, בִּבְחִינַת רָצוֹא וָשׁוֹב, שֶׁהִיא בְּחִינַת אַהֲבָה עַזָּה זוֹ כְּשַׁלְהֶבֶת הַיּוֹצֵא מִן הַבָּזָק, כִּדְאִיתָא בִּגְמָרָא [פרק ב דחגיגה]{{שוליים|7}}.

וְאִי אֶפְשָׁר לְבָאֵר עִנְיָן זֶה הֵיטֵב בְּמִכְתָּב, רַק כָּל אִישׁ נִלְבָּב וְנָבוֹן הַמַּשְׂכִּיל עַל דָּבָר וּמַעֲמִיק לְקַשֵּׁר דַּעְתּוֹ וּתְבוּנָתוֹ בַּה', יִמְצָא טוֹב וְאוֹר הַגָּנוּז בְּנַפְשׁוֹ הַמַּשְׂכֶּלֶת, כָּל חָד לְפוּם שִׁעוּרָא דִּילֵיהּ, [יֵשׁ מִתְפַּעֵל וכו' וְיֵשׁ מִתְפַּעֵל וכו'], אַחֲרֵי קְדִימַת יִרְאַת חֵטְא לִהְיוֹת סוּר מֵרָע בְּתַכְלִית, שֶׁלֹּא לִהְיוֹת עֲווֹנוֹתֵיכֶם מַבְדִּילִים וכו'{{שוליים|8}} חַס וְשָׁלוֹם.

וְהִנֵּה סֵדֶר הָעֲבוֹדָה בְּעֵסֶק הַתּוֹרָה וְהַמִּצְווֹת הַנִּמְשֶׁכֶת מִבְּחִינַת אַהֲבָה עַזָּה זוֹ הִיא בִּבְחִינַת שׁוֹב לְבַד, כְּמוֹ שֶׁנִּתְבָּאֵר בְּסֵפֶר יְצִירָה{{שוליים|9}}: "וְאִם רָץ לִבְּךָ, שׁוּב לְאֶחָד". פֵּרוּשׁ, "וְאִם רָץ לִבְּךָ", הִיא תְּשֻׁקַּת הַנֶּפֶשׁ שֶׁבַּלֵּב בֶּחָלָל הַיְּמָנִי, כְּשֶׁמִּתְגַּבֶּרֶת וּמִתְלַהֶבֶת וּמִתְלַהֶטֶת בִּמְאֹד מְאֹד עַד כְּלוֹת הַנֶּפֶשׁ מַמָּשׁ, לְהִשְׁתַּפֵּךְ אֶל חֵיק אָבִיהָ חַיֵּי הַחַיִּים בָּרוּךְ הוּא, וְלָצֵאת מִמַּאֲסָרָהּ בַּגּוּף הַגּוּפָנִי וְגַשְׁמִי לְדָבְקָה בּוֹ יִתְבָּרַךְ, אֲזַי זֹאת יָשִׁיב אֶל לִבּוֹ מַאֲמַר רַזַ"ל, כִּי עַל כָּרְחֲךָ אַתָּה חַי בַּגּוּף הַזֶּה לְהַחֲיוֹתוֹ, כְּדֵי לְהַמְשִׁיךְ חַיִּים עֶלְיוֹנִים מֵחַיֵּי הַחַיִּים בָּרוּךְ הוּא לְמַטָּה עַל יְדֵי תּוֹרַת חַיִּים, לִהְיוֹת דִּירָה בַּתַּחְתּוֹנִים לְאַחְדוּתוֹ יִתְבָּרַךְ בִּבְחִינַת גִּלּוּי, כְּמוֹ שֶׁנִּתְבָּאֵר לְעֵיל. וּכְמוֹ שֶׁכָּתוּב בַּזֹּהַר הַקָּדוֹשׁ{{שוליים|10}}, "לְמֶהֱוֵי אֶחָד בְּאֶחָד", פֵּרוּשׁ, שֶׁהַיִּחוּד הַנֶּעְלָם יִהְיֶה בִּבְחִינַת עָלְמָא דְּאִתְגָּלְיָא. וְזֶהוּ שֶׁאוֹמְרִים: "לְכָה דּוֹדִי" וכו'. וּבָזֶה יוּבַן מַאֲמַר רַזַ"ל{{שוליים|11}}: "עַל כָּרְחֲךָ אַתָּה חַי וְעַל כָּרְחֲךָ" וכו'; וְאֶלָּא אֵיךְ יִהְיֶה רְצוֹנוֹ? וּכְמוֹ שֶׁנִּתְבָּאֵר בְּמָקוֹם אַחֵר בַּאֲרִיכוּת עַל מִשְׁנָה זוֹ: עַל כָּרְחֲךָ אַתָּה חַי בְּעֶזְרַת חַיֵּי הַחַיִּים בָּרוּךְ הוּא. 
סוףקובץ
#####תניא מנוקד/חלק א/פרק נא
==פרק נא==
וְהִנֵּה לְתוֹסֶפֶת בֵּאוּר לְשׁוֹן הַיְּנוּקָא דִּלְעֵיל, צָרִיךְ לְבָאֵר תְּחִלָּה, לְהָבִין קְצָת עִנְיַן הַשְׁרָאַת הַשְּׁכִינָה, שֶׁהָיְתָה שׁוֹרָה בְּבֵית קָדְשֵׁי קָדָשִׁים, וְכֵן כָּל מְקוֹם הַשְׁרָאַת הַשְּׁכִינָה מָה עִנְיָנוֹ, הֲלֹא מְלֹא כָל הָאָרֶץ כְּבוֹדוֹ וְלֵית אֲתַר פָּנוּי מִנֵּיהּ.

אַךְ הָעִנְיָן, כְּדִכְתִיב{{שוליים|1}}: "וּמִבְּשָׂרִי אֶחֱזֶה אֱלוֹהַּ". שֶׁכְּמוֹ שֶׁנִּשְׁמַת הָאָדָם הִיא מְמַלְּאָה כָּל רְמַ"ח אֵבְרֵי הַגּוּף מֵרֹאשׁוֹ וְעַד רַגְלוֹ, וְאַף עַל פִּי כֵן עִקַּר מִשְׁכָּנָהּ וְהַשְׁרָאָתָהּ הִיא בְּמֹחוֹ, וּמֵהַמֹּחַ מִתְפַּשֶּׁטֶת לְכָל הָאֵיבָרִים, וְכָל אֵבָר מְקַבֵּל מִמֶּנָּה חִיּוּת וְכֹחַ הָרָאוּי לוֹ לְפִי מִזְגּוֹ וּתְכֻנָּתוֹ: הָעַיִן לִרְאוֹת, וְהָאֹזֶן לִשְׁמֹעַ, וְהַפֶּה לְדַבֵּר, וְהָרַגְלַיִים לַהֲלֹךְ, כַּנִּרְאֶה בְּחוּשׁ, שֶׁבַּמֹּחַ מַרְגִּישׁ כָּל הַנִּפְעָל בִּרְמַ"ח אֵבָרִים וְכָל הַקּוֹרוֹת אוֹתָם. וְהִנֵּה אֵין שִׁנּוּי קַבָּלַת הַכֹּחוֹת וְהַחִיּוּת שֶׁבְּאֵבְרֵי הַגּוּף מִן הַנְּשָׁמָה מִצַּד עַצְמָהּ וּמַהוּתָהּ, שֶׁיִּהְיֶה מַהוּתָהּ וְעַצְמוּתָהּ מִתְחַלֵּק לִרְמַ"ח חֲלָקִים שׁוֹנִים, מִתְלַבְּשִׁים בִּרְמַ"ח מְקוֹמוֹת כְּפִי צִיּוּר חֶלְקֵי מְקוֹמוֹת אֵבְרֵי הַגּוּף, שֶׁלְּפִי זֶה נִמְצָא עַצְמוּתָהּ וּמַהוּתָהּ מְצֻיָּר בְּצִיּוּר גַּשְׁמִי וּדְמוּת וְתַבְנִית כְּתַבְנִית הַגּוּף חַס וְשָׁלוֹם; אֶלָּא כֻּלָּהּ עֶצֶם אֶחָד רוּחָנִי, פָּשׁוּט וּמֻפְשָׁט מִכָּל צִיּוּר גַּשְׁמִי וּמִבְּחִינַת וְגֶדֶר מָקוֹם וּמִדָּה וּגְבוּל גַּשְׁמִי מִצַּד מַהוּתָהּ וְעַצְמוּתָהּ. וְלֹא שַׁיָּךְ בְּמַהוּתָהּ וְעַצְמוּתָהּ לוֹמַר שֶׁהִיא בַּמּוֹחִין שֶׁבָּרֹאשׁ יוֹתֵר מִבָּרַגְלַיִם, מֵאַחַר שֶׁמַּהוּתָהּ וְעַצְמוּתָהּ אֵינוֹ בְּגֶדֶר וּבְחִינַת מָקוֹם וּגְבוּל גַּשְׁמִי. רַק שֶׁתַּרְיַ"ג מִינֵי כֹּחוֹת וְחִיּוּת כְּלוּלִים בָּהּ בְּמַהוּתָהּ וְעַצְמוּתָהּ, לָצֵאת אֶל הַפֹּעַל וְהַגִּלּוּי מֵהַהֶעְלֵם, לְהַחֲיוֹת רְמַ"ח אֵיבָרִין וּשְׁסָ"ה גִּידִין שֶׁבַּגּוּף, עַל יְדֵי הִתְלַבְּשׁוּתָם בַּנֶּפֶשׁ הַחִיּוּנִית, שֶׁיֵּשׁ לָהּ גַּם כֵּן רְמַ"ח וּשְׁסָ"ה כֹּחוֹת וְחִיּוּת הַלָּלוּ.

וְהִנֵּה עַל הַמְשָׁכַת כָּל הַתַּרְיַ"ג מִינֵי כֹּחוֹת וְחִיּוּת מֵהֶעְלֵם הַנְּשָׁמָה אֶל הַגּוּף לְהַחֲיוֹתוֹ, עָלֶיהָ אָמְרוּ שֶׁעִקַּר מִשְׁכָּנָהּ וְהַשְׁרָאָתָהּ שֶׁל הַמְשָׁכָה זוֹ וְגִלּוּי זֶה הוּא כֻּלּוֹ בַּמּוֹחִין שֶׁבָּרֹאשׁ. וְלָכֵן הֵם מְקַבְּלִים תְּחִלָּה הַכֹּחַ וְהַחִיּוּת הָרָאוּי לָהֶם לְפִי מִזְגָּם וּתְכֻנָּתָם, שֶׁהֵן חָכְמָה בִּינָה וָדַעַת וְכֹחַ הַמַּחֲשָׁבָה, וְכָל הַשַּׁיָּךְ לַמּוֹחִין. וְלֹא זוֹ בִּלְבָד, אֶלָּא גַּם כְּלָלוּת כָּל הַמְשָׁכוֹת הַחִיּוּת לִשְׁאָר הָאֵיבָרִים גַּם כֵּן כְּלוּלָה וּמְלֻבֶּשֶׁת בַּמּוֹחִין שֶׁבָּרֹאשׁ, וְשָׁם הוּא עִקָּרָהּ וְשָׁרְשָׁהּ שֶׁל הַמְשָׁכָה זוֹ, בִּבְחִינַת גִּלּוּי הָאוֹר וְהַחִיּוּת שֶׁל כָּל הַנְּשָׁמָה כֻּלָּהּ. וּמִשָּׁם מִתְפַּשֶּׁטֶת הֶאָרָה לִשְׁאָר כָּל הָאֵיבָרִים, וּמְקַבֵּל כָּל אֶחָד כֹּחַ וְחִיּוּת הָרָאוּי לוֹ כְּפִי מִזְגּוֹ וּתְכֻנָּתוֹ, כֹּחַ הָרְאִיָּה מִתְגַּלֶּה בָּעַיִן, וְכֹחַ הַשְּׁמִיעָה בָּאֹזֶן וכו'. וְכָל הַכֹּחוֹת מִתְפַּשְּׁטִים מֵהַמֹּחַ, כַּנּוֹדָע כִּי שָׁם הוּא עִקַּר מִשְׁכַּן הַנְּשָׁמָה כֻּלָּהּ בִּבְחִינַת גִּלּוּי, שֶׁנִּגְלֵית שָׁם כְּלָלוּת הַחִיּוּת הַמִּתְפַּשֵּׁט מִמֶּנָּה. רַק כֹּחוֹתֶיהָ שֶׁל כְּלָלוּת הַחִיּוּת מְאִירִים וּמִתְפַּשְּׁטִים מִשָּׁם לְכָל אֵבְרֵי הַגּוּף, כְּדִמְיוֹן הָאוֹר הַמִּתְפַּשֵּׁט וּמֵאִיר מֵהַשֶּׁמֶשׁ לְחַדְרֵי חֲדָרִים. [וַאֲפִלּוּ הַלֵּב מְקַבֵּל מֵהַמֹּחַ, וְלָכֵן הַמֹּחַ שַׁלִּיט עָלָיו בְּתוֹלַדְתּוֹ כַּנַּ"ל].

וְכָכָה מַמָּשׁ עַל דֶּרֶךְ מָשָׁל אֵין סוֹף בָּרוּךְ הוּא מְמַלֵּא כָּל עָלְמִין לְהַחֲיוֹתָם, וּבְכָל עוֹלָם יֵשׁ בְּרוּאִים לְאֵין קֵץ וְתַכְלִית, רִבּוֹא רִבְבוֹת מִינֵי מַדְרֵגוֹת, מַלְאָכִים וּנְשָׁמוֹת וכו'. וְכֵן רִבּוּי הָעוֹלָמוֹת אֵין לוֹ קֵץ וּגְבוּל, גָּבוֹהַּ עַל גָּבוֹהַּ וכו'.

וְהִנֵּה מַהוּתוֹ וְעַצְמוּתוֹ שֶׁל אֵין סוֹף בָּרוּךְ הוּא שָׁוֶה בָּעֶלְיוֹנִים וְתַחְתּוֹנִים, כִּמְשַׁל הַנְּשָׁמָה הַנִּזְכָּר לְעֵיל. וּכְמוֹ שֶׁכָּתְבוּ בַּתִּקּוּנִים, דְּאִיהוּ סְתִימוּ דְּכָל סְתִימִין. פֵּרוּשׁ, דַּאֲפִלּוּ בְּעָלְמִין סְתִימִין דִּלְעֵילָּא הוּא סָתוּם וְנֶעְלָם בְּתוֹכָם, כְּמוֹ שֶׁהוּא סָתוּם וְנֶעְלָם בַּתַּחְתּוֹנִים, כִּי לֵית מַחֲשָׁבָה תְּפִיסָא בֵּיהּ כְּלָל, אֲפִלּוּ בְּעוֹלָמוֹת עֶלְיוֹנִים. וְנִמְצָא כְּמוֹ שֶׁמָּצוּי שָׁם, כָּךְ נִמְצָא בַּתַּחְתּוֹנִים מַמָּשׁ. וְהַהֶבְדֵּל שֶׁבֵּין עוֹלָמוֹת עֶלְיוֹנִים וְתַחְתּוֹנִים הוּא מִצַּד הַמְשָׁכַת הַחִיּוּת אֲשֶׁר אֵין סוֹף בָּרוּךְ הוּא מַמְשִׁיךְ וּמֵאִיר בִּבְחִינַת גִּלּוּי מֵהַהֶעְלֵם, [שֶׁזֶּה אֶחָד מֵהַטְּעָמִים שֶׁהַהַשְׁפָּעָה וְהַמְשָׁכַת הַחִיּוּת מְכֻנָּה בְּשֵׁם אוֹר עַל דֶּרֶךְ מָשָׁל], לְהַחֲיוֹת הָעוֹלָמוֹת וְהַבְּרוּאִים שֶׁבָּהֶם, שֶׁהָעוֹלָמוֹת הָעֶלְיוֹנִים מְקַבְּלִים בִּבְחִינַת גִּלּוּי קְצָת יוֹתֵר מֵהַתַּחְתּוֹנִים, וְכָל הַבְּרוּאִים שֶׁבָּהֶם מְקַבְּלִים כָּל אֶחָד כְּפִי כֹּחוֹ וּתְכֻנָּתוֹ, שֶׁהִיא תְּכֻנַּת וּבְחִינַת הַמְשָׁכָה הַפְּרָטִית אֲשֶׁר אֵין סוֹף בָּרוּךְ הוּא מַמְשִׁיךְ וּמֵאִיר לוֹ. וְהַתַּחְתּוֹנִים, אֲפִלּוּ הָרוּחָנִיִּים, אֵינָם מְקַבְּלִים בִּבְחִינַת גִּלּוּי כָּל כָּךְ, רַק בִּלְבוּשִׁים רַבִּים, אֲשֶׁר אֵין סוֹף בָּרוּךְ הוּא מַלְבִּישׁ בָּהֶם הַחִיּוּת וְהָאוֹר אֲשֶׁר מַמְשִׁיךְ וּמֵאִיר לָהֶם לְהַחֲיוֹתָם.

וְכָל כָּךְ עָצְמוּ וְגָבְרוּ הַלְּבוּשִׁים אֲשֶׁר אֵין סוֹף בָּרוּךְ הוּא מַלְבִּישׁ וּמַסְתִּיר בָּהֶם הָאוֹר וְהַחִיּוּת, עַד אֲשֶׁר בָּרָא בּוֹ עוֹלָם הַזֶּה הַחָמְרִי וְהַגַּשְׁמִי מַמָּשׁ, וּמְהַוֵּהוּ וּמְחַיֵּהוּ בְּחִיּוּת וָאוֹר, אֲשֶׁר מַמְשִׁיךְ וּמֵאִיר לוֹ אוֹר, הַמְלֻבָּשׁ וּמְכֻסֶּה וּמֻסְתָּר בְּתוֹךְ הַלְּבוּשִׁים הָרַבִּים וְהָעֲצוּמִים הַמַּעֲלִימִים וּמַסְתִּירִים הָאוֹר וְהַחִיּוּת, עַד שֶׁאֵין נִרְאֶה וְנִגְלֶה שׁוּם אוֹר וְחִיּוּת, רַק דְּבָרִים חָמְרִיִּים וְגַשְׁמִיִּים, וְנִרְאִים מֵתִים. אַךְ בְּתוֹכָם יֵשׁ אוֹר וְחִיּוּת הַמְּהַוֶּה אוֹתָם מֵאַיִן לְיֵשׁ תָּמִיד, שֶׁלֹּא יַחְזְרוּ לִהְיוֹת אַיִן וָאֶפֶס כְּשֶׁהָיוּ. וְאוֹר זֶה הוּא מֵאֵין סוֹף בָּרוּךְ הוּא, רַק שֶׁנִּתְלַבֵּשׁ בִּלְבוּשִׁים רַבִּים. וּכְמוֹ שֶׁכָּתוּב בְּעֵץ חַיִּים, שֶׁאוֹר וְחִיּוּת כַּדּוּר הָאָרֶץ הַחָמְרִי הַנִּרְאֶה לְעֵינֵי בָּשָׂר הוּא מִמַּלְכוּת דְּמַלְכוּת דַּעֲשִׂיָּה, וּבְתוֹכָהּ מַלְכוּת דִּיצִירָה{{שוליים|*}} וכו', עַד שֶׁבְּתוֹךְ כֻּלָּן עֶשֶׂר סְפִירוֹת דַּאֲצִילוּת הַמְיֻחָדוֹת בְּמַאֲצִילָן אֵין סוֹף בָּרוּךְ הוּא.
----
{{שולייםלמטה|*}} [בדפוסים הקודמים היה כתוב "מלכות דמלכות דעשיה", ונראה לי דצריך להיות "מלכות דיצירה", וכן הוא באגרת הקדש סימן כ"ה המתחיל "להבין אמרי בינה" וכו', אשר נמצא לפנינו גוף כתב יד קדשו].
סוףקובץ
#####תניא מנוקד/חלק א/פרק נב
==פרק נב==
וּכְמוֹ שֶׁבְּנִשְׁמַת הָאָדָם, עִקַּר גִּלּוּי כְּלָלוּת הַחִיּוּת הוּא בַּמּוֹחִין, וְכָל הָאֵיבָרִים מְקַבְּלִים אוֹר וְכֹחַ לְבַד, הַמֵּאִיר לָהֶם מִמְּקוֹר גִּלּוּי הַחִיּוּת שֶׁבַּמּוֹחִין. כָּכָה מַמָּשׁ עַל דֶּרֶךְ מָשָׁל, עִקַּר גִּלּוּי כְּלָלוּת הַמְשָׁכַת הַחִיּוּת לְהַחֲיוֹת הָעוֹלָמוֹת וְהַבְּרוּאִים שֶׁבָּהֶם, הוּא מְלֻבָּשׁ וְנִכְלָל בִּרְצוֹנוֹ וְחָכְמָתוֹ וּבִינָתוֹ וְדַעְתּוֹ יִתְבָּרַךְ, הַנִּקְרָאִים בְּשֵׁם מוֹחִין. וְהֵן הֵן הַמְלֻבָּשִׁים בַּתּוֹרָה וּמִצְווֹתֶיהָ. וְגִלּוּי כְּלָלוּת הַמְשָׁכָה זוֹ הוּא מְקוֹר הַחִיּוּת, אֲשֶׁר הָעוֹלָמוֹת מְקַבְּלִים כָּל אֶחָד בִּפְרָטוּת רַק הֶאָרָה מִתְפַּשֶּׁטֶת וּמְאִירָה מִמָּקוֹר זֶה, כְּדִמְיוֹן אוֹר הַמִּתְפַּשֵּׁט מֵהַשֶּׁמֶשׁ עַל דֶּרֶךְ מָשָׁל, וְכֹחוֹת אֵבָרֵי הַגּוּף מֵהַמֹּוחַ הַנַּ"ל.

וּמָקוֹר זֶה הוּא הַנִּקְרָא עָלְמָא דְּאִתְגַּלְיָא וּמַטְרוֹנִיתָא וְאִמָּא תַּתָּאָה וּשְׁכִינָה, מִלְּשׁוֹן "וְשָׁכַנְתִּי בְּתוֹכָם"{{שוליים|1}}, עַל שֵׁם שֶׁמָּקוֹר זֶה הוּא רֵאשִׁית הִתְגַּלּוּת אוֹר אֵין סוֹף, אֲשֶׁר מַמְשִׁיךְ וּמֵאִיר לָעוֹלָמוֹת בִּבְחִינַת גִּלּוּי. וּמִמָּקוֹר זֶה נִמְשָׁךְ לְכָל אֶחָד הָאוֹר וְחִיּוּת פְּרָטִי הָרָאוּי לוֹ, וְשׁוֹכֵן וּמִתְלַבֵּשׁ בְּתוֹכָם לְהַחֲיוֹתָם. וְלָכֵן נִקְרָא אֵם הַבָּנִים עַל דֶּרֶךְ מָשָׁל, וּכְנֶסֶת יִשְׂרָאֵל, שֶׁמִּמָּקוֹר זֶה נֶאֶצְלוּ נְשָׁמוֹת דַּאֲצִילוּת וְנִבְרְאוּ נְשָׁמוֹת דִּבְרִיאָה וכו'. וְכֻלָּן אֵינָן רַק מֵהִתְפַּשְּׁטוּת הַחִיּוּת וְהָאוֹר מֵהַמָּקוֹר הַזֶּה הַנִּקְרָא שְׁכִינָה, כְּהִתְפַּשְּׁטוּת הָאוֹר מֵהַשֶּׁמֶשׁ. אֲבָל הַשְּׁכִינָה עַצְמָהּ, שֶׁהִיא רֵאשִׁית הַגִּלּוּי וְעִקָּרוֹ, מַה שֶּׁאֵין סוֹף בָּרוּךְ הוּא מֵאִיר לָעוֹלָמוֹת בִּבְחִינַת גִּלּוּי, וְהִיא מְקוֹר כָּל הַמְשָׁכוֹת הַחִיּוּת שֶׁבְּכָל הָעוֹלָמוֹת, [שֶׁכָּל הַחִיּוּת שֶׁבָּהֶם אֵינוֹ רַק אוֹר הַמִּתְפַּשֵּׁט מִמֶּנָּה, כָּאוֹר הַמִּתְפַּשֵּׁט מֵהַשֶּׁמֶשׁ], אִי אֶפְשָׁר לָעוֹלָמוֹת לִסְבֹּל וּלְקַבֵּל אוֹר שְׁכִינָתָהּ, שֶׁתִּשְׁכֹּן וְתִתְלַבֵּשׁ בְּתוֹכָם מַמָּשׁ, בְּלֹא לְבוּשׁ הַמַּעֲלִים וּמַסְתִּיר אוֹרָהּ מֵהֶם, שֶׁלֹּא יִתְבַּטְּלוּ בִּמְצִיאוּת לְגַמְרֵי בִּמְקוֹרָם כְּבִטּוּל אוֹר הַשֶּׁמֶשׁ בִּמְקוֹרוֹ בְּגוּף הַשֶּׁמֶשׁ, שֶׁאֵין נִרְאֶה שָׁם אוֹר זֶה, רַק עֶצֶם גּוּף הַשֶּׁמֶשׁ בִּלְבָד.

וּמַהוּ הַלְּבוּשׁ שֶׁיּוּכַל לְהַסְתִּירָהּ וּלְהַלְבִּישָׁהּ, וְלֹא יִתְבַּטֵּל בִּמְצִיאוּת בְּאוֹרָהּ? הוּא רְצוֹנוֹ יִתְבָּרַךְ וְחָכְמָתוֹ וכו' הַמְלֻבָּשִׁים בַּתּוֹרָה וּמִצְווֹתֶיהָ הַנִּגְלֵית לָנוּ וּלְבָנֵינוּ. דְּאוֹרָיְיתָא מֵחָכְמָה נְפַקַת, הִיא חָכְמָה עִלָּאָה דִּלְעֵלָּא לְעֵלָּא מֵעָלְמָא דְּאִתְגַּלְיָא, דְּאִיהוּ חַכִּים וְלָא בְּחָכְמָה יְדִיעָה וכו'. וּכְמוֹ שֶׁנִּתְבָּאֵר לְעֵיל, שֶׁאוֹר אֵין סוֹף בָּרוּךְ הוּא מְלֻבָּשׁ וּמְיֻחָד בְּחָכְמָה עִלָּאָה, וְהוּא יִתְבָּרַךְ וְחָכְמָתוֹ אֶחָד. רַק שֶׁיָּרְדָה בְּסֵתֶר הַמַּדְרֵגוֹת מִמַּדְרֵגָה לְמַדְרֵגָה בְּהִשְׁתַּלְשְׁלוּת הָעוֹלָמוֹת, עַד שֶׁנִּתְלַבְּשָׁה בִּדְבָרִים גַּשְׁמִיִּים, שֶׁהֵן תַּרְיַ"ג מִצְווֹת הַתּוֹרָה. וּבִירִידָתָהּ בְּהִשְׁתַּלְשְׁלוּת מֵעוֹלָם לְעוֹלָם, גַּם הַשְּׁכִינָה יָרְדָה וְנִתְלַבְּשָׁה בָּהּ בְּכָל עוֹלָם וְעוֹלָם. וְזֶהוּ הֵיכַל קֹדֶשׁ קֳדָשִׁים שֶׁבְּכָל עוֹלָם וְעוֹלָם. וּכְמוֹ שֶׁכָּתוּב בַּזֹּהַר וְעֵץ חַיִּים, שֶׁהַשְּׁכִינָה שֶׁהִיא מַלְכוּת דַּאֲצִילוּת, [שֶׁהִיא בְּחִינַת גִּלּוּי אוֹר אֵין סוֹף בָּרוּךְ הוּא וְחִיּוּת שֶׁמֵּאִיר לָעוֹלָמוֹת, וְלָכֵן הִיא נִקְרֵאת דְּבַר ה' וְרוּחַ פִּיו כִּבְיָכוֹל, עַל דֶּרֶךְ מָשָׁל, כְּמוֹ שֶׁבָּאָדָם הַדִּבּוּר הוּא מְגַלֶּה מַחֲשַׁבְתּוֹ הַסְּתוּמָה וְנֶעֱלָמָה לְהַשּׁוֹמְעִים], הִיא מִתְלַבֶּשֶׁת בְּהֵיכַל קֹדֶשׁ קֳדָשִׁים דִּבְרִיאָה, שֶׁהִיא חָכְמָה בִּינָה וָדַעַת דִּבְרִיאָה. וּבְהִתְלַבְּשׁוּתָן בְּמַלְכוּת דִּבְרִיאָה נִבְרְאוּ הַנְּשָׁמוֹת וְהַמַּלְאָכִים שֶׁבַּבְּרִיאָה, וְגַם מִשָּׁם נִמְשַׁךְ הַתַּלְמוּד שֶׁלְּפָנֵינוּ. וּכְמוֹ שֶׁכָּתַבְנוּ לְעֵיל בְּשֵׁם הַתִּקּוּנִים, שֶׁבְּעוֹלָם הַבְּרִיאָה מְאִירוֹת וּמַשְׁפִּיעוֹת שָׁם חָכְמָתוֹ וּבִינָתוֹ וְדַעְתּוֹ שֶׁל אֵין סוֹף בָּרוּךְ הוּא בִּבְחִינַת צִמְצוּם עָצוּם, בִּכְדֵי שֶׁיּוּכְלוּ הַנְּשָׁמוֹת וְהַמַּלְאָכִים, שֶׁהֵם בַּעֲלֵי גְּבוּל וְתַכְלִית, לְקַבֵּל הַשְׁפָּעָה מִבְּחִינַת חָכְמָה בִּינָה וָדַעַת אֵלּוּ. וְלָכֵן נִמְשַׁךְ מִשָּׁם הַתַּלְמוּד, שֶׁהוּא גַּם כֵּן בְּחִינַת חָכְמָה בִּינָה וָדַעַת, שֶׁהַתַּלְמוּד הוּא טַעֲמֵי הַהֲלָכוֹת עַל בֻּרְיָין, וְהַטְּעָמִים הֵם בְּחִינַת חָכְמָה בִּינָה וָדַעַת. וְהַהֲלָכוֹת עַצְמָן הֵן מִמִּדּוֹתָיו שֶׁל אֵין סוֹף בָּרוּךְ הוּא, שֶׁהֵן חֶסֶד דִּין רַחֲמִים וכו', שֶׁמֵּהֶן נִמְשָׁךְ הַהֶתֵּר וְהָאִסּוּר וְהַכָּשֵׁר וְהַפָּסוּל וְהַחִיּוּב וְהַפְּטוּר, כְּמוֹ שֶׁכָּתוּב בַּתִּקּוּנִים.

וּבְהִתְלַבְּשׁוּת מַלְכוּת דַּאֲצִילוּת בְּמַלְכוּת דִּבְרִיאָה, מִתְלַבֶּשֶׁת בְּהֵיכַל קָדְשֵׁי קֳדָשִׁים דִּיצִירָה, שֶׁהוּא חָכְמָה בִּינָה וָדַעַת דִּיצִירָה. וּבְהִתְלַבְּשׁוּתָן בְּמַלְכוּת דִּיצִירָה נוֹצְרוּ הָרוּחוֹת וְהַמַּלְאָכִים שֶׁבִּיצִירָה. וְגַם מִשָּׁם הִיא הַמִּשְׁנָה שֶׁלְּפָנֵינוּ, שֶׁהִיא הֲלָכוֹת פְּסוּקוֹת, הַנִּמְשָׁכוֹת גַּם כֵּן מֵחָכְמָה בִּינָה וָדַעַת שֶׁל אֵין סוֹף בָּרוּךְ הוּא. רַק שֶׁבְּחִינַת חָכְמָה בִּינָה וָדַעַת, שֶׁהֵם טַעֲמֵי הַהֲלָכוֹת, הֵם מְלֻבָּשִׁים וּגְנוּזִים בְּגוּפֵי הַהֲלָכוֹת, וְלֹא בִּבְחִינַת גִּלּוּי. וְגוּפֵי הַהֲלָכוֹת שֶׁהֵן בְּחִינַת גִּלּוּי, הֵן הֵן הֶאָרַת מִדּוֹתָיו שֶׁל אֵין סוֹף בָּרוּךְ הוּא בִּבְחִינַת גִּלּוּי. כְּמוֹ שֶׁכָּתַבְנוּ לְעֵיל בְּשֵׁם הַתִּקּוּנִים, דְּשִׁית סְפִירָן מְקַנְּנִין בִּיְצִירָה. שֶׁהֵן דֶּרֶךְ כְּלָל שְׁנֵי קַוִּין, יָמִין וּשְׂמֹאל, לְהָקֵל מִסִּטְרָא דְּחֶסֶד, דְּהַיְנוּ לְהַתִּיר, שֶׁיּוּכַל לַעֲלוֹת אֶל ה', אוֹ לְהַחֲמִיר וכו'. וְהַכֹּל עַל פִּי חָכְמָה עִלָּאָה דַּאֲצִילוּת, וּבִינָה וָדַעַת כְּלוּלוֹת בָּהּ וּמְיֻחָדוֹת בְּאֵין סוֹף בָּרוּךְ הוּא. כִּי בְּתוֹךְ כֻּלָּן מְלֻבָּשׁוֹת חָכְמָה בִּינָה וָדַעַת דַּאֲצִילוּת, שֶׁאוֹר אֵין סוֹף בָּרוּךְ הוּא מְיֻחָד בָּהֶן בְּתַכְלִית הַיִּחוּד. וְכֵן בְּדֶרֶךְ זוֹ יָרְדָה הַשְּׁכִינָה וְנִתְלַבְּשָׁה בְּהֵיכַל קָדְשֵׁי קֳדָשִׁים דַּעֲשִׂיָּה. וְכָל עוֹלָם מִשְּׁלֹשָׁה עוֹלָמוֹת אֵלּוּ מִתְחַלֵּק לְרִבְבוֹת מַדְרֵגוֹת, הַנִּקְרָאוֹת גַּם כֵּן עוֹלָמוֹת פְּרָטִיִּם. וּמַלְכוּת דַּאֲצִילוּת מְלֻבֶּשֶׁת בְּמַלְכוּת שֶׁל כָּל עוֹלָם פְּרָטִי [{{קטן|הגהה:}} וּבָזֶה יוּבַן לְשׁוֹן הַכָּתוּב: "מַלְכוּתְךָ מַלְכוּת כָּל עוֹלָמִים"{{שוליים|2}}], יוֹרֶדֶת וּמִתְלַבֶּשֶׁת בְּהֵיכַל קָדְשֵׁי קֳדָשִׁים, שֶׁהוּא חָכְמָה בִּינָה וָדַעַת שֶׁבָּעוֹלָם שֶׁלְּמַטָּה מִמֶּנּוּ בְּמַדְרֵגָה.

וְהִנֵּה מֵהַשְּׁכִינָה הַמְלֻבֶּשֶׁת בְּהֵיכַל קָדְשֵׁי קֳדָשִׁים שֶׁל כָּל עוֹלָם וְעוֹלָם, כְּלָלִי אוֹ פְּרָטִי, נִמְשָׁךְ וּמִתְפַּשֵּׁט מִמֶּנָּה אוֹר וְחִיּוּת לְכָל הָעוֹלָם וְהַבְּרוּאִים שֶׁבּוֹ, נְשָׁמוֹת וּמַלְאָכִים וכו', כִּי כֻּלָּם נִבְרְאוּ בַּעֲשָׂרָה מַאֲמָרוֹת שֶׁבְּמַעֲשֵׂה בְרֵאשִׁית, שֶׁהֵם דְּבַר ה' הַנִּקְרָא בְּשֵׁם שְׁכִינָה:
סוףקובץ
#####תניא מנוקד/חלק א/פרק נג
==פרק נג==
וְהִנֵּה, כְּשֶׁהָיָה בַּיִת רִאשׁוֹן קַיָּם, שֶׁבּוֹ הָיָה הָאָרוֹן וְהַלּוּחוֹת בְּבֵית קֹדֶשׁ הַקֳּדָשִׁים, הָיְתָה הַשְּׁכִינָה, שֶׁהִיא מַלְכוּת דַּאֲצִילוּת, שֶׁהִיא בְּחִינַת גִּלּוּי אוֹר אֵין סוֹף בָּרוּךְ הוּא שׁוֹרָה שָׁם וּמְלֻבֶּשֶׁת בַּעֲשֶׂרֶת הַדִּבְּרוֹת, בְּיֶתֶר שְׂאֵת וְיֶתֶר עֹז, בְּגִלּוּי רַב וְעָצוּם, יוֹתֵר מִגִּלּוּיָהּ בְּהֵיכְלוֹת קָדְשֵׁי הַקֳּדָשִׁים שֶׁלְּמַעְלָה בְּעוֹלָמוֹת עֶלְיוֹנִים. כִּי עֲשֶׂרֶת הַדִּבְּרוֹת הֵן כְּלָלוּת הַתּוֹרָה כֻּלָּהּ, דְּנָפְקָא מִגּוֹ חָכְמָה עִלָּאָה, דִּלְעֵלָּא לְעֵלָּא מֵעָלְמָא דְּאִתְגַּלְיָא. וּכְדֵי לְחָקְקָן בְּלֻחוֹת אֲבָנִים גַּשְׁמִיִּים, לֹא יָרְדָה מִמַּדְרֵגָה לְמַדְרֵגָה כְּדֶרֶךְ הִשְׁתַּלְשְׁלוּת הָעוֹלָמוֹת עַד עוֹלָם הַזֶּה הַגַּשְׁמִי. כִּי עוֹלָם הַזֶּה הַגַּשְׁמִי מִתְנַהֵג בְּהִתְלַבְּשׁוּת הַטֶּבַע הַגַּשְׁמִי. וְהַלּוּחוֹת מַעֲשֵׂה אֱלֹהִים הֵמָּה, וְהַמִּכְתָּב מִכְתַּב אֱלֹהִים הוּא, לְמַעְלָה מֵהַטֶּבַע שֶׁל עוֹלָם הַזֶּה הַגַּשְׁמִי, הַנִּשְׁפָּע מֵהֶאָרַת הַשְּׁכִינָה שֶׁבְּהֵיכַל קָדְשֵׁי קָדָשִׁים דַּעֲשִׂיָּה, שֶׁמִּמֶּנָּה נִמְשָׁךְ אוֹר וְחִיּוּת לְעוֹלַם הָעֲשִׂיָּה, שֶׁגַּם עוֹלָם הַזֶּה בִּכְלָלוֹ. אֶלָּא בְּחִינַת חָכְמָה עִלָּאָה דַּאֲצִילוּת, שֶׁהִיא כְּלָלוּת הַתּוֹרָה שֶׁבַּעֲשֶׂרֶת הַדִּבְּרוֹת, נִתְלַבְּשָׁה בְּמַלְכוּת דַּאֲצִילוּת וְדִבְרִיאָה לְבַדָּן. וְהֵן לְבַדָּן, הַמְיֻחָדוֹת בְּאוֹר אֵין סוֹף שֶׁבְּתוֹכָן, הֵן הַנִּקְרָאוֹת בְּשֵׁם שְׁכִינָה, הַשּׁוֹרָה בְּקָדְשֵׁי הַקֳּדָשִׁים דְּבַיִת רִאשׁוֹן, עַל יְדֵי הִתְלַבְּשׁוּתָהּ בַּעֲשֶׂרֶת הַדִּבְּרוֹת הַחֲקוּקוֹת בַּלֻּחוֹת שֶׁבָּאָרוֹן בְּנֵס וּמַעֲשֵׂה אֱלֹהִים חַיִּים, [הוּא עָלְמָא דְּאִתְכַּסְּיָא הַמְקַנֵּן בְּעוֹלַם הַבְּרִיאָה, כַּנּוֹדָע לְיוֹדְעֵי חֵ"ן].

וּבְבַיִת שֵׁנִי, שֶׁלֹּא הָיָה בּוֹ הָאָרוֹן וְהַלּוּחוֹת, אָמְרוּ רַזַ"ל שֶׁלֹּא הָיְתָה שְׁכִינָה שׁוֹרָה בּוֹ. פֵּרוּשׁ, מַדְרֵגַת שְׁכִינָה שֶׁהָיְתָה שׁוֹרָה בְּבַיִת רִאשׁוֹן שֶׁלֹּא כְּדֶרֶךְ הִשְׁתַּלְשְׁלוּת הָעוֹלָמוֹת, אֶלָּא בְּבַיִת שֵׁנִי הָיְתָה שׁוֹרָה כְּדֶרֶךְ הִשְׁתַּלְשְׁלוּת, וְהִתְלַבְּשׁוּת מַלְכוּת דַּאֲצִילוּת בְּמַלְכוּת דִּבְרִיאָה, וְדִבְרִיאָה בְּמַלְכוּת דִּיצִירָה, וְדִיצִירָה בְּהֵיכַל קָדְשֵׁי קָדָשִׁים דַּעֲשִׂיָּה. וְקָדְשֵׁי קָדָשִׁים דַּעֲשִׂיָּה הָיָה מִתְלַבֵּשׁ בְּקָדְשֵׁי הַקֳּדָשִׁים שֶׁבְּבֵית הַמִּקְדָּשׁ שֶׁלְּמַטָּה, וְשָׁרְתָה בּוֹ הַשְּׁכִינָה, מַלְכוּת דִּיצִירָה הַמְלֻבֶּשֶׁת בְּקָדְשֵׁי קָדָשִׁים דַּעֲשִׂיָּה. וְלָכֵן לֹא הָיָה רַשַּׁאי שׁוּם אָדָם לִכָּנֵס שָׁם, לְבַד כֹּהֵן גָּדוֹל בְּיוֹם הַכִּפּוּרִים, וּמִשֶּׁחָרַב בֵּית הַמִּקְדָּשׁ אֵין לוֹ לְהַקָּדוֹשׁ בָּרוּךְ הוּא בְּעוֹלָמוֹ אֶלָּא אַרְבַּע אַמּוֹת שֶׁל הֲלָכָה בִּלְבַד, וַאֲפִלּוּ אֶחָד שֶׁיּוֹשֵׁב וְעוֹסֵק בַּתּוֹרָה – שְׁכִינָה עִמּוֹ, כִּדְאִיתָא בִּבְרָכוֹת פרק קַמָּא{{שוליים|1}}. פֵּרוּשׁ שְׁכִינָה עִמּוֹ, כְּדֶרֶךְ הִשְׁתַּלְשְׁלוּת וְהִתְלַבְּשׁוּת מַלְכוּת דַּאֲצִילוּת בְּמַלְכוּת דִּבְרִיאָה וִיצִירָה וַעֲשִׂיָּה. כִּי תַּרְיַ"ג מִצְווֹת הַתּוֹרָה, רֻבָּן כְּכֻלָּן הֵן מִצְווֹת מַעֲשִׂיּוֹת. וְגַם הַתְּלוּיוֹת בְּדִבּוּר וּמַחֲשָׁבָה, כְּמוֹ תַּלְמוּד תּוֹרָה וּבִרְכַּת הַמָּזוֹן וּקְרִיאַת שְׁמַע וּתְפִלָּה, הָא קַיְימָא לָן{{שוליים|2}} דְּהִרְהוּר לָאו כְּדִבּוּר דָּמֵי, וְאֵינוֹ יוֹצֵא יְדֵי חוֹבָתוֹ בְּהִרְהוּר וְכַוָּנָה לְבַד עַד שֶׁיּוֹצִיא בִּשְׂפָתָיו, וְקַיְימָא לָן דַּעֲקִימַת שְׂפָתָיו הָוֵי מַעֲשֶׂה. וְתַרְיַ"ג מִצְווֹת הַתּוֹרָה עִם שֶׁבַע מִצְווֹת דְּרַבָּנָן, בְּגִימַטְרִיָּא כֶּתֶ"ר, שֶׁהוּא רָצוֹן הָעֶלְיוֹן בָּרוּךְ הוּא הַמְלֻבָּשׁ בְּחָכְמָתוֹ יִתְבָּרַךְ, הַמְיֻחָדוֹת בְּאוֹר אֵין סוֹף בָּרוּךְ הוּא בְּתַכְלִית הַיִּחוּד. וַה' בְּחָכְמָה יָסַד אֶרֶץ, הִיא תּוֹרָה שֶׁבְּעַל פֶּה, דְּנָפְקָא מֵחָכְמָה עִלָּאָה, כְּמוֹ שֶׁכָּתוּב בַּזֹּהַר{{שוליים|3}} דְּאַבָּא יָסַד בַּרְתָּא.

וְזֶהוּ שֶׁאָמַר הַיְּנוּקָא{{שוליים|4}}, דִּנְהוֹרָא עִלָּאָה דְּאַדְלִיק עַל רֵישֵׁיהּ, הִיא שְׁכִינְתָּא, אִצְטְרִיךְ לְמִשְׁחָא. פֵּרוּשׁ, לְהִתְלַבֵּשׁ בְּחָכְמָה הַנִּקְרֵאת שֶׁמֶן מִשְׁחַת קֹדֶשׁ, כְּמוֹ שֶׁכָּתוּב בַּזֹּהַר. וְאִנּוּן עוּבָדִין טָבִין, הֵן תַּרְיַ"ג מִצְווֹת הַנִּמְשָׁכוֹת מֵחָכְמָתוֹ יִתְבָּרַךְ, כְּדֵי לֶאֱחֹז אוֹר הַשְּׁכִינָה בַּפְּתִילָה, הִיא נֶפֶשׁ הַחִיּוּנִית, בַּגּוּף הַנִּקְרֵאת פְּתִילָה עַל דֶּרֶךְ מָשָׁל. כִּי כְּמוֹ שֶׁבַּנֵּר הַגַּשְׁמִי, הָאוֹר מֵאִיר עַל יְדֵי כִּלְיוֹן ושְׂרֵפַת הַפְּתִילָה הַנֶּהֱפֶכֶת לְאֵשׁ, כָּךְ אוֹר הַשְּׁכִינָה שׁוֹרֶה עַל נֶפֶשׁ הָאֱלֹהִית, עַל יְדֵי כִּלְיוֹן נֶפֶשׁ הַבַּהֲמִית וְהִתְהַפְּכוּתָהּ מֵחֲשׁוֹכָא לִנְהוֹרָא וּמִמְּרִירוּ לְמִתְקָא – בַּצַּדִּיקִים, אוֹ לְפָחוֹת עַל יְדֵי כִּלְיוֹן לְבוּשֶׁיהָ, שֶׁהֵן מַחֲשָׁבָה דִּבּוּר וּמַעֲשֶׂה, וְהִתְהַפְּכוּתָן מֵחֹשֶׁךְ הַקְּלִפּוֹת לְאוֹר ה' אֵין סוֹף בָּרוּךְ הוּא, הַמְלֻבָּשׁ וּמְיֻחָד בְּמַחֲשָׁבָה דִּבּוּר וּמַעֲשֶׂה דְּתַרְיַ"ג מִצְווֹת הַתּוֹרָה – בַּבֵּינוֹנִים. כִּי עַל יְדֵי הִתְהַפְּכוּת נֶפֶשׁ הַבַּהֲמִית הַבָּאָה מִקְּלִפַּת נֹגַהּ מֵחֲשׁוֹכָא לִנְהוֹרָא וכו', נַעֲשֶׂה בְּחִינַת הַעֲלָאַת מַיִין נוּקְבִין, לְהַמְשִׁיךְ אוֹר הַשְּׁכִינָה, הִיא בְּחִינַת גִּלּוּי אוֹר אֵין סוֹף בָּרוּךְ הוּא, עַל נַפְשׁוֹ הָאֱלֹהִית שֶׁבַּמּוֹחִין שֶׁבְּרֹאשׁוֹ. וּבָזֶה יוּבַן הֵיטֵב מַה שֶּׁכָּתוּב, "כִּי ה' אֱלֹהֶיךָ אֵשׁ אֹכְלָה הוּא"{{שוליים|5}}, וּכְמוֹ שֶׁנִּתְבָּאֵר בְּמָקוֹם אַחֵר.

נִשְׁלַם חֵלֶק רִאשׁוֹן בְּעֵזֶר ה' יִתְבָּרַךְ וְיִתְעַלֶּה:
סוףקובץ

