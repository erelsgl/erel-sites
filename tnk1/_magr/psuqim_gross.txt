איב	א	1	איש היה בארץ-עוץ איוב שמו והיה האיש ההוא תם וישר וירא אלהים וסר מרע.
איב	א	2	ויולדו לו שבעה בנים ושלוש בנות.
איב	א	3	ויהי מקנהו שבעת אלפי-צאן ושלשת אלפי גמלים וחמש מאות צמד-בקר וחמש מאות אתונות ועבדה רבה מאד ויהי האיש ההוא גדול מכל-בני-קדם.
איב	א	4	והלכו בניו ועשו משתה בית איש יומו ושלחו וקראו לשלשת אחיתיהם לאכל ולשתות עמהם.
איב	א	5	ויהי כי הקיפו ימי המשתה וישלח איוב ויקדשם והשכים בבקר והעלה עלות מספר כלם כי אמר איוב אולי חטאו בני וברכו אלהים בלבבם ככה יעשה איוב כל-הימים.</P>
איב	א	6	ויהי היום ויבאו בני האלהים להתיצב על-יהוה ויבוא גם-השטן בתוכם.
איב	א	7	ויאמר יהוה אל-השטן מאין תבא ויען השטן את-יהוה ויאמר משוט בארץ ומהתהלך בה.
איב	א	8	ויאמר יהוה אל-השטן השמת לבך על-עבדי איוב כי אין כמהו בארץ איש תם וישר ירא אלהים וסר מרע.
איב	א	9	ויען השטן את-יהוה ויאמר החנם ירא איוב אלהים.
איב	א	10	הלא-את שכת בעדו ובעד-ביתו ובעד כל-אשר-לו מסביב מעשה ידיו ברכת ומקנהו פרץ בארץ.
איב	א	11	ואולם שלח-נא ידך וגע בכל-אשר-לו אם-לא על-פניך יברכך.
איב	א	12	ויאמר יהוה אל-השטן הנה כל-אשר-לו בידך רק אליו אל-תשלח ידך ויצא השטן מעם פני יהוה.
איב	א	13	ויהי היום ובניו ובנתיו אכלים ושתים יין בבית אחיהם הבכור.
איב	א	14	ומלאך בא אל-איוב ויאמר הבקר היו חרשות והאתנות רעות על-ידיהם.
איב	א	15	ותפל שבא ותקחם ואת-הנערים הכו לפי-חרב ואמלטה רק-אני לבדי להגיד לך.
איב	א	16	עוד זה מדבר וזה בא ויאמר אש אלהים נפלה מן-השמים ותבער בצאן ובנערים ותאכלם ואמלטה רק-אני לבדי להגיד לך.
איב	א	17	עוד זה מדבר וזה בא ויאמר כשדים שמו שלשה ראשים ויפשטו על-הגמלים ויקחום ואת-הנערים הכו לפי-חרב ואמלטה רק-אני לבדי להגיד לך.
איב	א	18	עד זה מדבר וזה בא ויאמר בניך ובנותיך אכלים ושתים יין בבית אחיהם הבכור.
איב	א	19	והנה רוח גדולה באה מעבר המדבר ויגע בארבע פנות הבית ויפל על-הנערים וימותו ואמלטה רק-אני לבדי להגיד לך.
איב	א	20	ויקם איוב ויקרע את-מעלו ויגז את-ראשו ויפל ארצה וישתחו.
איב	א	21	ויאמר ערם יצתי מבטן אמי וערם אשוב שמה יהוה נתן ויהוה לקח יהי שם יהוה מברך.
איב	א	22	בכל-זאת לא-חטא איוב ולא-נתן תפלה לאלהים.</P>
איב	ב	1	ויהי היום ויבאו בני האלהים להתיצב על-יהוה ויבוא גם-השטן בתכם להתיצב על-יהוה.
איב	ב	2	ויאמר יהוה אל-השטן אי מזה תבא ויען השטן את-יהוה ויאמר משט בארץ ומהתהלך בה.
איב	ב	3	ויאמר יהוה אל-השטן השמת לבך אל-עבדי איוב כי אין כמהו בארץ איש תם וישר ירא אלהים וסר מרע ועדנו מחזיק בתמתו ותסיתני בו לבלעו חנם.
איב	ב	4	ויען השטן את-יהוה ויאמר עור בעד-עור וכל אשר לאיש יתן בעד נפשו.
איב	ב	5	אולם שלח-נא ידך וגע אל-עצמו ואל-בשרו אם-לא אל-פניך יברכך.
איב	ב	6	ויאמר יהוה אל-השטן הנו בידך אך את-נפשו שמר.
איב	ב	7	ויצא השטן מאת פני יהוה ויך את-איוב בשחין רע מכף רגלו עד קדקדו.
איב	ב	8	ויקח-לו חרש להתגרד בו והוא ישב בתוך-האפר.
איב	ב	9	ותאמר לו אשתו עדך מחזיק בתמתך ברך אלהים ומת.
איב	ב	10	ויאמר אליה כדבר אחת הנבלות תדברי גם את-הטוב נקבל מאת האלהים ואת-הרע לא נקבל בכל-זאת לא-חטא איוב בשפתיו.</P>
איב	ב	11	וישמעו שלשת רעי איוב את כל-הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד-לו ולנחמו.
איב	ב	12	וישאו את-עיניהם מרחוק ולא הכירהו וישאו קולם ויבכו ויקרעו איש מעלו ויזרקו עפר על-ראשיהם השמימה.
איב	ב	13	וישבו אתו לארץ שבעת ימים ושבעת לילות ואין-דבר אליו דבר כי ראו כי-גדל הכאב מאד.</P>
איב	ג	1	אחרי-כן פתח איוב את-פיהו ויקלל את-יומו.</P>
איב	ג	2	ויען איוב ויאמר.<BR>
איב	ג	3	יאבד יום אולד בו והלילה אמר הרה גבר.<BR>
איב	ג	4	היום ההוא יהי חשך אל-ידרשהו אלוה ממעל ואל-תופע עליו נהרה.<BR>
איב	ג	5	יגאלהו חשך וצלמות תשכן-עליו עננה יבעתהו כמרירי יום.<BR>
איב	ג	6	הלילה ההוא יקחהו אפל אל-יחד בימי שנה במספר ירחים אל-יבא.<BR>
איב	ג	7	הנה הלילה ההוא יהי גלמוד אל-תבא רננה בו.<BR>
איב	ג	8	יקבהו אררי-יום העתידים ערר לויתן.<BR>
איב	ג	9	יחשכו כוכבי נשפו יקו-לאור ואין ואל-יראה בעפעפי-שחר.<BR>
איב	ג	10	כי לא סגר דלתי בטני ויסתר עמל מעיני.<BR>
איב	ג	11	למה לא מרחם אמות מבטן יצאתי ואגוע.<BR>
איב	ג	12	מדוע קדמוני ברכים ומה-שדים כי אינק.<BR>
איב	ג	13	כי-עתה שכבתי ואשקוט ישנתי אז ינוח לי.<BR>
איב	ג	14	עם-מלכים ויעצי ארץ הבנים חרבות למו.<BR>
איב	ג	15	או עם-שרים זהב להם הממלאים בתיהם כסף.<BR>
איב	ג	16	או כנפל טמון לא אהיה כעללים לא-ראו אור.<BR>
איב	ג	17	שם רשעים חדלו רגז ושם ינוחו יגיעי כח.<BR>
איב	ג	18	יחד אסירים שאננו לא שמעו קול נגש.<BR>
איב	ג	19	קטן וגדול שם הוא ועבד חפשי מאדניו.<BR>
איב	ג	20	למה יתן לעמל אור וחיים למרי נפש.<BR>
איב	ג	21	המחכים למות ואיננו ויחפרהו ממטמונים.<BR>
איב	ג	22	השמחים אלי-גיל ישישו כי ימצאו-קבר.<BR>
איב	ג	23	לגבר אשר-דרכו נסתרה ויסך אלוה בעדו.<BR>
איב	ג	24	כי-לפני לחמי אנחתי תבא ויתכו כמים שאגתי.<BR>
איב	ג	25	כי פחד פחדתי ויאתיני ואשר יגרתי יבא לי.<BR>
איב	ג	26	לא שלותי ולא שקטתי ולא-נחתי ויבא רגז.</P>
איב	ד	1	ויען אליפז התימני ויאמר.<BR>
איב	ד	2	הנסה דבר אליך תלאה ועצר במלין מי יוכל.<BR>
איב	ד	3	הנה יסרת רבים וידים רפות תחזק.<BR>
איב	ד	4	כושל יקימון מליך וברכים כרעות תאמץ.<BR>
איב	ד	5	כי עתה תבוא אליך ותלא תגע עדיך ותבהל.<BR>
איב	ד	6	הלא יראתך כסלתך תקותך ותם דרכיך.<BR>
איב	ד	7	זכר-נא מי הוא נקי אבד ואיפה ישרים נכחדו.<BR>
איב	ד	8	כאשר ראיתי חרשי און וזרעי עמל יקצרהו.<BR>
איב	ד	9	מנשמת אלוה יאבדו ומרוח אפו יכלו.<BR>
איב	ד	10	שאגת אריה וקול שחל ושני כפירים נתעו.<BR>
איב	ד	11	ליש אבד מבלי-טרף ובני לביא יתפרדו.<BR>
איב	ד	12	ואלי דבר יגנב ותקח אזני שמץ מנהו.<BR>
איב	ד	13	בשעפים מחזינות לילה בנפל תרדמה על-אנשים.<BR>
איב	ד	14	פחד קראני ורעדה ורב עצמותי הפחיד.<BR>
איב	ד	15	ורוח על-פני יחלף תסמר שערת בשרי.<BR>
איב	ד	16	יעמד ולא-אכיר מראהו תמונה לנגד עיני דממה וקול אשמע.<BR>
איב	ד	17	האנוש מאלוה יצדק אם מעשהו יטהר-גבר.<BR>
איב	ד	18	הן בעבדיו לא יאמין ובמלאכיו ישים תהלה.<BR>
איב	ד	19	אף שכני בתי-חמר אשר-בעפר יסודם ידכאום לפני-עש.<BR>
איב	ד	20	מבקר לערב יכתו מבלי משים לנצח יאבדו.<BR>
איב	ד	21	הלא-נסע יתרם בם ימותו ולא בחכמה.</P>
איב	ה	1	קרא-נא היש עונך ואל-מי מקדשים תפנה.<BR>
איב	ה	2	כי-לאויל יהרג-כעש ופתה תמית קנאה.<BR>
איב	ה	3	אני-ראיתי אויל משריש ואקוב נוהו פתאם.<BR>
איב	ה	4	ירחקו בניו מישע וידכאו בשער ואין מציל.<BR>
איב	ה	5	אשר קצירו רעב יאכל ואל-מצנים יקחהו ושאף צמים חילם.<BR>
איב	ה	6	כי לא-יצא מעפר און ומאדמה לא-יצמח עמל.<BR>
איב	ה	7	כי-אדם לעמל יולד ובני-רשף יגביהו עוף.<BR>
איב	ה	8	אולם אני אדרש אל-אל ואל-אלהים אשים דברתי.<BR>
איב	ה	9	עשה גדלות ואין חקר נפלאות עד-אין מספר.<BR>
איב	ה	10	הנתן מטר על-פני-ארץ ושלח מים על-פני חוצות.<BR>
איב	ה	11	לשום שפלים למרום וקדרים שגבו ישע.<BR>
איב	ה	12	מפר מחשבות ערומים ולא-תעשינה ידיהם תושיה.<BR>
איב	ה	13	לכד חכמים בערמם ועצת נפתלים נמהרה.<BR>
איב	ה	14	יומם יפגשו-חשך וכלילה ימששו בצהרים.<BR>
איב	ה	15	וישע מחרב מפיהם ומיד חזק אביון.<BR>
איב	ה	16	ותהי לדל תקוה ועלתה קפצה פיה.<BR>
איב	ה	17	הנה אשרי אנוש יוכחנו אלוה ומוסר שדי אל-תמאס.<BR>
איב	ה	18	כי הוא יכאיב ויחבש ימחץ וידו תרפינה.<BR>
איב	ה	19	בשש צרות יצילך ובשבע לא-יגע בך רע.<BR>
איב	ה	20	ברעב פדך ממות ובמלחמה מידי חרב.<BR>
איב	ה	21	בשוט לשון תחבא ולא-תירא משד כי יבוא.<BR>
איב	ה	22	לשד ולכפן תשחק ומחית הארץ אל-תירא.<BR>
איב	ה	23	כי עם-אבני השדה בריתך וחית השדה השלמה-לך.<BR>
איב	ה	24	וידעת כי-שלום אהלך ופקדת נוך ולא תחטא.<BR>
איב	ה	25	וידעת כי-רב זרעך וצאצאיך כעשב הארץ.<BR>
איב	ה	26	תבוא בכלח אלי-קבר כעלות גדיש בעתו.<BR>
איב	ה	27	הנה-זאת חקרנוה כן-היא שמענה ואתה דע-לך.</P>
איב	ו	1	ויען איוב ויאמר.<BR>
איב	ו	2	לו שקול ישקל כעשי והיתי במאזנים ישאו-יחד.<BR>
איב	ו	3	כי-עתה מחול ימים יכבד על-כן דברי לעו.<BR>
איב	ו	4	כי חצי שדי עמדי אשר חמתם שתה רוחי בעותי אלוה יערכוני.<BR>
איב	ו	5	הינהק-פרא עלי-דשא אם יגעה-שור על-בלילו.<BR>
איב	ו	6	היאכל תפל מבלי-מלח אם-יש-טעם בריר חלמות.<BR>
איב	ו	7	מאנה לנגוע נפשי המה כדוי לחמי.<BR>
איב	ו	8	מי-יתן תבוא שאלתי ותקותי יתן אלוה.<BR>
איב	ו	9	ויאל אלוה וידכאני יתר ידו ויבצעני.<BR>
איב	ו	10	ותהי עוד נחמתי ואסלדה בחילה לא יחמול כי-לא כחדתי אמרי קדוש.<BR>
איב	ו	11	מה-כחי כי-איחל ומה-קצי כי-אאריך נפשי.<BR>
איב	ו	12	אם-כח אבנים כחי אם-בשרי נחוש.<BR>
איב	ו	13	האם אין עזרתי בי ותשיה נדחה ממני.<BR>
איב	ו	14	למס מרעהו חסד ויראת שדי יעזוב.<BR>
איב	ו	15	אחי בגדו כמו-נחל כאפיק נחלים יעברו.<BR>
איב	ו	16	הקדרים מני-קרח עלימו יתעלם-שלג.<BR>
איב	ו	17	בעת יזרבו נצמתו בחמו נדעכו ממקומם.<BR>
איב	ו	18	ילפתו ארחות דרכם יעלו בתהו ויאבדו.<BR>
איב	ו	19	הביטו ארחות תמא הליכת שבא קוו-למו.<BR>
איב	ו	20	בשו כי-בטח באו עדיה ויחפרו.<BR>
איב	ו	21	כי-עתה הייתם לא תראו חתת ותיראו.<BR>
איב	ו	22	הכי-אמרתי הבו לי ומכחכם שחדו בעדי.<BR>
איב	ו	23	ומלטוני מיד-צר ומיד עריצים תפדוני.<BR>
איב	ו	24	הורוני ואני אחריש ומה-שגיתי הבינו לי.<BR>
איב	ו	25	מה-נמרצו אמרי-ישר ומה-יוכיח הוכח מכם.<BR>
איב	ו	26	הלהוכח מלים תחשבו ולרוח אמרי נאש.<BR>
איב	ו	27	אף-על-יתום תפילו ותכרו על-ריעכם.<BR>
איב	ו	28	ועתה הואילו פנו-בי ועל-פניכם אם-אכזב.<BR>
איב	ו	29	שבו-נא אל-תהי עולה ושבי עוד צדקי-בה.<BR>
איב	ו	30	היש-בלשוני עולה אם-חכי לא-יבין הוות.</P>
איב	ז	1	הלא-צבא לאנוש על-ארץ וכימי שכיר ימיו.<BR>
איב	ז	2	כעבד ישאף-צל וכשכיר יקוה פעלו.<BR>
איב	ז	3	כן הנחלתי לי ירחי-שוא ולילות עמל מנו-לי.<BR>
איב	ז	4	אם-שכבתי ואמרתי מתי אקום ומדד-ערב ושבעתי נדדים עדי-נשף.<BR>
איב	ז	5	לבש בשרי רמה וגיש עפר עורי רגע וימאס.<BR>
איב	ז	6	ימי קלו מני-ארג ויכלו באפס תקוה.<BR>
איב	ז	7	זכר כי-רוח חיי לא-תשוב עיני לראות טוב.<BR>
איב	ז	8	לא-תשורני עין ראי עיניך בי ואינני.<BR>
איב	ז	9	כלה ענן וילך כן יורד שאול לא יעלה.<BR>
איב	ז	10	לא-ישוב עוד לביתו ולא-יכירנו עוד מקמו.<BR>
איב	ז	11	גם-אני לא אחשך פי אדברה בצר רוחי אשיחה במר נפשי.<BR>
איב	ז	12	הים-אני אם-תנין כי-תשים עלי משמר.<BR>
איב	ז	13	כי-אמרתי תנחמני ערשי ישא בשיחי משכבי.<BR>
איב	ז	14	וחתתני בחלמות ומחזינות תבעתני.<BR>
איב	ז	15	ותבחר מחנק נפשי מות מעצמותי.<BR>
איב	ז	16	מאסתי לא-לעלם אחיה חדל ממני כי-הבל ימי.<BR>
איב	ז	17	מה-אנוש כי תגדלנו וכי-תשית אליו לבך.<BR>
איב	ז	18	ותפקדנו לבקרים לרגעים תבחננו.<BR>
איב	ז	19	כמה לא-תשעה ממני לא-תרפני עד-בלעי רקי.<BR>
איב	ז	20	חטאתי מה אפעל לך נצר האדם למה שמתני למפגע לך ואהיה עלי למשא.<BR>
איב	ז	21	ומה לא-תשא פשעי ותעביר את-עוני כי-עתה לעפר אשכב ושחרתני ואינני.</P>
איב	ח	1	ויען בלדד השוחי ויאמר.<BR>
איב	ח	2	עד-אן תמלל-אלה ורוח כביר אמרי-פיך.<BR>
איב	ח	3	האל יעות משפט ואם-שדי יעות-צדק.<BR>
איב	ח	4	אם-בניך חטאו-לו וישלחם ביד-פשעם.<BR>
איב	ח	5	אם-אתה תשחר אל-אל ואל-שדי תתחנן.<BR>
איב	ח	6	אם-זך וישר אתה כי-עתה יעיר עליך ושלם נות צדקך.<BR>
איב	ח	7	והיה ראשיתך מצער ואחריתך ישגה מאד.<BR>
איב	ח	8	כי-שאל-נא לדר רישון וכונן לחקר אבותם.<BR>
איב	ח	9	כי-תמול אנחנו ולא נדע כי צל ימינו עלי-ארץ.<BR>
איב	ח	10	הלא-הם יורוך יאמרו לך ומלבם יוצאו מלים.<BR>
איב	ח	11	היגאה-גמא בלא בצה ישגה-אחו בלי-מים.<BR>
איב	ח	12	עדנו באבו לא יקטף ולפני כל-חציר ייבש.<BR>
איב	ח	13	כן ארחות כל-שכחי אל ותקות חנף תאבד.<BR>
איב	ח	14	אשר-יקוט כסלו ובית עכביש מבטחו.<BR>
איב	ח	15	ישען על-ביתו ולא יעמד יחזיק בו ולא יקום.<BR>
איב	ח	16	רטב הוא לפני-שמש ועל גנתו ינקתו תצא.<BR>
איב	ח	17	על-גל שרשיו יסבכו בית אבנים יחזה.<BR>
איב	ח	18	אם-יבלענו ממקומו וכחש בו לא ראיתיך.<BR>
איב	ח	19	הן-הוא משוש דרכו ומעפר אחר יצמחו.<BR>
איב	ח	20	הן-אל לא ימאס-תם ולא-יחזיק ביד-מרעים.<BR>
איב	ח	21	עד-ימלה שחוק פיך ושפתיך תרועה.<BR>
איב	ח	22	שנאיך ילבשו-בשת ואהל רשעים איננו.</P>
איב	ט	1	ויען איוב ויאמר.<BR>
איב	ט	2	אמנם ידעתי כי-כן ומה-יצדק אנוש עם-אל.<BR>
איב	ט	3	אם-יחפץ לריב עמו לא-יעננו אחת מני-אלף.<BR>
איב	ט	4	חכם לבב ואמיץ כח מי-הקשה אליו וישלם.<BR>
איב	ט	5	המעתיק הרים ולא ידעו אשר הפכם באפו.<BR>
איב	ט	6	המרגיז ארץ ממקומה ועמודיה יתפלצון.<BR>
איב	ט	7	האמר לחרס ולא יזרח ובעד כוכבים יחתם.<BR>
איב	ט	8	נטה שמים לבדו ודורך על-במתי ים.<BR>
איב	ט	9	עשה-עש כסיל וכימה וחדרי תמן.<BR>
איב	ט	10	עשה גדלות עד-אין חקר ונפלאות עד-אין מספר.<BR>
איב	ט	11	הן יעבר עלי ולא אראה ויחלף ולא-אבין לו.<BR>
איב	ט	12	הן יחתף מי ישיבנו מי-יאמר אליו מה-תעשה.<BR>
איב	ט	13	אלוה לא-ישיב אפו תחתו שחחו עזרי רהב.<BR>
איב	ט	14	אף כי-אנכי אעננו אבחרה דברי עמו.<BR>
איב	ט	15	אשר אם-צדקתי לא אענה למשפטי אתחנן.<BR>
איב	ט	16	אם-קראתי ויענני לא-אאמין כי-יאזין קולי.<BR>
איב	ט	17	אשר-בשערה ישופני והרבה פצעי חנם.<BR>
איב	ט	18	לא-יתנני השב רוחי כי ישבעני ממררים.<BR>
איב	ט	19	אם-לכח אמיץ הנה ואם-למשפט מי יועידני.<BR>
איב	ט	20	אם-אצדק פי ירשיעני תם-אני ויעקשני.<BR>
איב	ט	21	תם-אני לא-אדע נפשי אמאס חיי.<BR>
איב	ט	22	אחת היא על-כן אמרתי תם ורשע הוא מכלה.<BR>
איב	ט	23	אם-שוט ימית פתאם למסת נקים ילעג.<BR>
איב	ט	24	ארץ נתנה ביד-רשע פני-שפטיה יכסה אם-לא אפוא מי-הוא.<BR>
איב	ט	25	וימי קלו מני-רץ ברחו לא-ראו טובה.<BR>
איב	ט	26	חלפו עם-אניות אבה כנשר יטוש עלי-אכל.<BR>
איב	ט	27	אם-אמרי אשכחה שיחי אעזבה פני ואבליגה.<BR>
איב	ט	28	יגרתי כל-עצבתי ידעתי כי-לא תנקני.<BR>
איב	ט	29	אנכי ארשע למה-זה הבל איגע.<BR>
איב	ט	30	אם-התרחצתי במו-שלג והזכותי בבר כפי.<BR>
איב	ט	31	אז בשחת תטבלני ותעבוני שלמותי.<BR>
איב	ט	32	כי-לא-איש כמני אעננו נבוא יחדו במשפט.<BR>
איב	ט	33	לא יש-בינינו מוכיח ישת ידו על-שנינו.<BR>
איב	ט	34	יסר מעלי שבטו ואמתו אל-תבעתני.<BR>
איב	ט	35	אדברה ולא איראנו כי לא-כן אנכי עמדי.</P>
איב	טו	1	ויען אליפז התימני ויאמר.<BR>
איב	טו	2	החכם יענה דעת-רוח וימלא קדים בטנו.<BR>
איב	טו	3	הוכח בדבר לא יסכון ומלים לא-יועיל בם.<BR>
איב	טו	4	אף-אתה תפר יראה ותגרע שיחה לפני-אל.<BR>
איב	טו	5	כי יאלף עונך פיך ותבחר לשון ערומים.<BR>
איב	טו	6	ירשיעך פיך ולא-אני ושפתיך יענו-בך.<BR>
איב	טו	7	הראישון אדם תולד ולפני גבעות חוללת.<BR>
איב	טו	8	הבסוד אלוה תשמע ותגרע אליך חכמה.<BR>
איב	טו	9	מה-ידעת ולא נדע תבין ולא-עמנו הוא.<BR>
איב	טו	10	גם-שב גם-ישיש בנו כביר מאביך ימים.<BR>
איב	טו	11	המעט ממך תנחמות אל ודבר לאט עמך.<BR>
איב	טו	12	מה-יקחך לבך ומה-ירזמון עיניך.<BR>
איב	טו	13	כי-תשיב אל-אל רוחך והצאת מפיך מלין.<BR>
איב	טו	14	מה-אנוש כי-יזכה וכי-יצדק ילוד אשה.<BR>
איב	טו	15	הן בקדשו לא יאמין ושמים לא-זכו בעיניו.<BR>
איב	טו	16	אף כי-נתעב ונאלח איש-שתה כמים עולה.<BR>
איב	טו	17	אחוך שמע-לי וזה-חזיתי ואספרה.<BR>
איב	טו	18	אשר-חכמים יגידו ולא כחדו מאבותם.<BR>
איב	טו	19	להם לבדם נתנה הארץ ולא-עבר זר בתוכם.<BR>
איב	טו	20	כל-ימי רשע הוא מתחולל ומספר שנים נצפנו לעריץ.<BR>
איב	טו	21	קול-פחדים באזניו בשלום שודד יבואנו.<BR>
איב	טו	22	לא-יאמין שוב מני-חשך וצפו הוא אלי-חרב.<BR>
איב	טו	23	נדד הוא ללחם איה ידע כי-נכון בידו יום-חשך.<BR>
איב	טו	24	יבעתהו צר ומצוקה תתקפהו כמלך עתיד לכידור.<BR>
איב	טו	25	כי-נטה אל-אל ידו ואל-שדי יתגבר.<BR>
איב	טו	26	ירוץ אליו בצואר בעבי גבי מגניו.<BR>
איב	טו	27	כי-כסה פניו בחלבו ויעש פימה עלי-כסל.<BR>
איב	טו	28	וישכון ערים נכחדות בתים לא-ישבו למו אשר התעתדו לגלים.<BR>
איב	טו	29	לא-יעשר ולא-יקום חילו ולא-יטה לארץ מנלם.<BR>
איב	טו	30	לא-יסור מני-חשך ינקתו תיבש שלהבת ויסור ברוח פיו.<BR>
איב	טו	31	אל-יאמן בשו נתעה כי-שוא תהיה תמורתו.<BR>
איב	טו	32	בלא-יומו תמלא וכפתו לא רעננה.<BR>
איב	טו	33	יחמס כגפן בסרו וישלך כזית נצתו.<BR>
איב	טו	34	כי-עדת חנף גלמוד ואש אכלה אהלי-שחד.<BR>
איב	טו	35	הרה עמל וילד און ובטנם תכין מרמה.</P>
איב	טז	1	ויען איוב ויאמר.<BR>
איב	טז	2	שמעתי כאלה רבות מנחמי עמל כלכם.<BR>
איב	טז	3	הקץ לדברי-רוח או מה-ימריצך כי תענה.<BR>
איב	טז	4	גם אנכי ככם אדברה לו-יש נפשכם תחת נפשי אחבירה עליכם במלים ואניעה עליכם במו ראשי.<BR>
איב	טז	5	אאמצכם במו-פי וניד שפתי יחשך.<BR>
איב	טז	6	אם-אדברה לא-יחשך כאבי ואחדלה מה-מני יהלך.<BR>
איב	טז	7	אך-עתה הלאני השמות כל-עדתי.<BR>
איב	טז	8	ותקמטני לעד היה ויקם בי כחשי בפני יענה.<BR>
איב	טז	9	אפו טרף וישטמני חרק עלי בשניו צרי ילטוש עיניו לי.<BR>
איב	טז	10	פערו עלי בפיהם בחרפה הכו לחיי יחד עלי יתמלאון.<BR>
איב	טז	11	יסגירני אל אל עויל ועל-ידי רשעים ירטני.<BR>
איב	טז	12	שלו הייתי ויפרפרני ואחז בערפי ויפצפצני ויקימני לו למטרה.<BR>
איב	טז	13	יסבו עלי רביו יפלח כליותי ולא יחמול ישפך לארץ מררתי.<BR>
איב	טז	14	יפרצני פרץ על-פני-פרץ ירץ עלי כגבור.<BR>
איב	טז	15	שק תפרתי עלי גלדי ועללתי בעפר קרני.<BR>
איב	טז	16	פני חמרמרה מני-בכי ועל עפעפי צלמות.<BR>
איב	טז	17	על לא-חמס בכפי ותפלתי זכה.<BR>
איב	טז	18	ארץ אל-תכסי דמי ואל-יהי מקום לזעקתי.<BR>
איב	טז	19	גם-עתה הנה-בשמים עדי ושהדי במרומים.<BR>
איב	טז	20	מליצי רעי אל-אלוה דלפה עיני.<BR>
איב	טז	21	ויוכח לגבר עם-אלוה ובן-אדם לרעהו.<BR>
איב	טז	22	כי-שנות מספר יאתיו וארח לא-אשוב אהלך.</P>
איב	י	1	נקטה נפשי בחיי אעזבה עלי שיחי אדברה במר נפשי.<BR>
איב	י	2	אמר אל-אלוה אל-תרשיעני הודיעני על מה-תריבני.<BR>
איב	י	3	הטוב לך כי-תעשק כי-תמאס יגיע כפיך ועל-עצת רשעים הופעת.<BR>
איב	י	4	העיני בשר לך אם-כראות אנוש תראה.<BR>
איב	י	5	הכימי אנוש ימיך אם-שנותיך כימי גבר.<BR>
איב	י	6	כי-תבקש לעוני ולחטאתי תדרוש.<BR>
איב	י	7	על-דעתך כי-לא ארשע ואין מידך מציל.<BR>
איב	י	8	ידיך עצבוני ויעשוני יחד סביב ותבלעני.<BR>
איב	י	9	זכר-נא כי-כחמר עשיתני ואל-עפר תשיבני.<BR>
איב	י	10	הלא כחלב תתיכני וכגבנה תקפיאני.<BR>
איב	י	11	עור ובשר תלבישני ובעצמות וגידים תסככני.<BR>
איב	י	12	חיים וחסד עשית עמדי ופקדתך שמרה רוחי.<BR>
איב	י	13	ואלה צפנת בלבבך ידעתי כי-זאת עמך.<BR>
איב	י	14	אם-חטאתי ושמרתני ומעוני לא תנקני.<BR>
איב	י	15	אם-רשעתי אללי לי וצדקתי לא-אשא ראשי שבע קלון וראה עניי.<BR>
איב	י	16	ויגאה כשחל תצודני ותשב תתפלא-בי.<BR>
איב	י	17	תחדש עדיך נגדי ותרב כעשך עמדי חליפות וצבא עמי.<BR>
איב	י	18	ולמה מרחם הצאתני אגוע ועין לא-תראני.<BR>
איב	י	19	כאשר לא-הייתי אהיה מבטן לקבר אובל.<BR>
איב	י	20	הלא-מעט ימי יחדל ישית ממני ואבליגה מעט.<BR>
איב	י	21	בטרם אלך ולא אשוב אל-ארץ חשך וצלמות.<BR>
איב	י	22	ארץ עיפתה כמו אפל צלמות ולא סדרים ותפע כמו-אפל.</P>
איב	יא	1	ויען צפר הנעמתי ויאמר.<BR>
איב	יא	2	הרב דברים לא יענה ואם-איש שפתים יצדק.<BR>
איב	יא	3	בדיך מתים יחרישו ותלעג ואין מכלם.<BR>
איב	יא	4	ותאמר זך לקחי ובר הייתי בעיניך.<BR>
איב	יא	5	ואולם מי-יתן אלוה דבר ויפתח שפתיו עמך.<BR>
איב	יא	6	ויגד-לך תעלמות חכמה כי-כפלים לתושיה ודע כי-ישה לך אלוה מעונך.<BR>
איב	יא	7	החקר אלוה תמצא אם עד-תכלית שדי תמצא.<BR>
איב	יא	8	גבהי שמים מה-תפעל עמקה משאול מה-תדע.<BR>
איב	יא	9	ארכה מארץ מדה ורחבה מני-ים.<BR>
איב	יא	10	אם-יחלף ויסגיר ויקהיל ומי ישיבנו.<BR>
איב	יא	11	כי-הוא ידע מתי-שוא וירא-און ולא יתבונן.<BR>
איב	יא	12	ואיש נבוב ילבב ועיר פרא אדם יולד.<BR>
איב	יא	13	אם-אתה הכינות לבך ופרשת אליו כפך.<BR>
איב	יא	14	אם-און בידך הרחיקהו ואל-תשכן באהליך עולה.<BR>
איב	יא	15	כי-אז תשא פניך ממום והיית מצק ולא תירא.<BR>
איב	יא	16	כי-אתה עמל תשכח כמים עברו תזכר.<BR>
איב	יא	17	ומצהרים יקום חלד תעפה כבקר תהיה.<BR>
איב	יא	18	ובטחת כי-יש תקוה וחפרת לבטח תשכב.<BR>
איב	יא	19	ורבצת ואין מחריד וחלו פניך רבים.<BR>
איב	יא	20	ועיני רשעים תכלינה ומנוס אבד מנהם ותקותם מפח-נפש.</P>
איב	יב	1	ויען איוב ויאמר.<BR>
איב	יב	2	אמנם כי אתם-עם ועמכם תמות חכמה.<BR>
איב	יב	3	גם-לי לבב כמוכם לא-נפל אנכי מכם ואת-מי-אין כמו-אלה.<BR>
איב	יב	4	שחק לרעהו אהיה קרא לאלוה ויענהו שחוק צדיק תמים.<BR>
איב	יב	5	לפיד בוז לעשתות שאנן נכון למועדי רגל.<BR>
איב	יב	6	ישליו אהלים לשדדים ובטחות למרגיזי אל לאשר הביא אלוה בידו.<BR>
איב	יב	7	ואולם שאל-נא בהמות ותרך ועוף השמים ויגד-לך.<BR>
איב	יב	8	או שיח לארץ ותרך ויספרו לך דגי הים.<BR>
איב	יב	9	מי לא-ידע בכל-אלה כי יד-יהוה עשתה זאת.<BR>
איב	יב	10	אשר בידו נפש כל-חי ורוח כל-בשר-איש.<BR>
איב	יב	11	הלא-אזן מלין תבחן וחך אכל יטעם-לו.<BR>
איב	יב	12	בישישים חכמה וארך ימים תבונה.<BR>
איב	יב	13	עמו חכמה וגבורה לו עצה ותבונה.<BR>
איב	יב	14	הן יהרוס ולא יבנה יסגר על-איש ולא יפתח.<BR>
איב	יב	15	הן יעצר במים ויבשו וישלחם ויהפכו ארץ.<BR>
איב	יב	16	עמו עז ותושיה לו שגג ומשגה.<BR>
איב	יב	17	מוליך יועצים שולל ושפטים יהולל.<BR>
איב	יב	18	מוסר מלכים פתח ויאסר אזור במתניהם.<BR>
איב	יב	19	מוליך כהנים שולל ואתנים יסלף.<BR>
איב	יב	20	מסיר שפה לנאמנים וטעם זקנים יקח.<BR>
איב	יב	21	שופך בוז על-נדיבים ומזיח אפיקים רפה.<BR>
איב	יב	22	מגלה עמקות מני-חשך ויצא לאור צלמות.<BR>
איב	יב	23	משגיא לגוים ויאבדם שטח לגוים וינחם.<BR>
איב	יב	24	מסיר לב ראשי עם-הארץ ויתעם בתהו לא-דרך.<BR>
איב	יב	25	ימששו-חשך ולא-אור ויתעם כשכור.</P>
איב	יג	1	הן-כל ראתה עיני שמעה אזני ותבן לה.<BR>
איב	יג	2	כדעתכם ידעתי גם-אני לא-נפל אנכי מכם.<BR>
איב	יג	3	אולם אני אל-שדי אדבר והוכח אל-אל אחפץ.<BR>
איב	יג	4	ואולם אתם טפלי-שקר רפאי אלל כלכם.<BR>
איב	יג	5	מי-יתן החרש תחרישון ותהי לכם לחכמה.<BR>
איב	יג	6	שמעו-נא תוכחתי ורבות שפתי הקשיבו.<BR>
איב	יג	7	הלאל תדברו עולה ולו תדברו רמיה.<BR>
איב	יג	8	הפניו תשאון אם-לאל תריבון.<BR>
איב	יג	9	הטוב כי-יחקר אתכם אם-כהתל באנוש תהתלו בו.<BR>
איב	יג	10	הוכח יוכיח אתכם אם-בסתר פנים תשאון.<BR>
איב	יג	11	הלא שאתו תבעת אתכם ופחדו יפל עליכם.<BR>
איב	יג	12	זכרניכם משלי-אפר לגבי-חמר גביכם.<BR>
איב	יג	13	החרישו ממני ואדברה-אני ויעבר עלי מה.<BR>
איב	יג	14	על-מה אשא בשרי בשני ונפשי אשים בכפי.<BR>
איב	יג	15	הן יקטלני לא איחל אך-דרכי אל-פניו אוכיח.<BR>
איב	יג	16	גם-הוא-לי לישועה כי-לא לפניו חנף יבוא.<BR>
איב	יג	17	שמעו שמוע מלתי ואחותי באזניכם.<BR>
איב	יג	18	הנה-נא ערכתי משפט ידעתי כי-אני אצדק.<BR>
איב	יג	19	מי-הוא יריב עמדי כי-עתה אחריש ואגוע.<BR>
איב	יג	20	אך-שתים אל-תעש עמדי אז מפניך לא אסתר.<BR>
איב	יג	21	כפך מעלי הרחק ואמתך אל-תבעתני.<BR>
איב	יג	22	וקרא ואנכי אענה או-אדבר והשיבני.<BR>
איב	יג	23	כמה לי עונות וחטאות פשעי וחטאתי הדיעני.<BR>
איב	יג	24	למה-פניך תסתיר ותחשבני לאויב לך.<BR>
איב	יג	25	העלה נדף תערוץ ואת-קש יבש תרדף.<BR>
איב	יג	26	כי-תכתב עלי מררות ותורישני עונות נעורי.<BR>
איב	יג	27	ותשם בסד רגלי ותשמור כל-ארחותי על-שרשי רגלי תתחקה.<BR>
איב	יג	28	והוא כרקב יבלה כבגד אכלו עש.</P>
איב	יד	1	אדם ילוד אשה קצר ימים ושבע-רגז.<BR>
איב	יד	2	כציץ יצא וימל ויברח כצל ולא יעמוד.<BR>
איב	יד	3	אף-על-זה פקחת עינך ואתי תביא במשפט עמך.<BR>
איב	יד	4	מי-יתן טהור מטמא לא אחד.<BR>
איב	יד	5	אם חרוצים ימיו מספר-חדשיו אתך חקו עשית ולא יעבור.<BR>
איב	יד	6	שעה מעליו ויחדל עד-ירצה כשכיר יומו.<BR>
איב	יד	7	כי יש לעץ תקוה אם-יכרת ועוד יחליף וינקתו לא תחדל.<BR>
איב	יד	8	אם-יזקין בארץ שרשו ובעפר ימות גזעו.<BR>
איב	יד	9	מריח מים יפרח ועשה קציר כמו-נטע.<BR>
איב	יד	10	וגבר ימות ויחלש ויגוע אדם ואיו.<BR>
איב	יד	11	אזלו-מים מני-ים ונהר יחרב ויבש.<BR>
איב	יד	12	ואיש שכב ולא-יקום עד-בלתי שמים לא יקיצו ולא-יערו משנתם.<BR>
איב	יד	13	מי יתן בשאול תצפנני תסתירני עד-שוב אפך תשית לי חק ותזכרני.<BR>
איב	יד	14	אם-ימות גבר היחיה כל-ימי צבאי איחל עד-בוא חליפתי.<BR>
איב	יד	15	תקרא ואנכי אענך למעשה ידיך תכסף.<BR>
איב	יד	16	כי-עתה צעדי תספור לא-תשמור על-חטאתי.<BR>
איב	יד	17	חתם בצרור פשעי ותטפל על-עוני.<BR>
איב	יד	18	ואולם הר-נופל יבול וצור יעתק ממקמו.<BR>
איב	יד	19	אבנים שחקו מים תשטף-ספיחיה עפר-ארץ ותקות אנוש האבדת.<BR>
איב	יד	20	תתקפהו לנצח ויהלך משנה פניו ותשלחהו.<BR>
איב	יד	21	יכבדו בניו ולא ידע ויצערו ולא-יבין למו.<BR>
איב	יד	22	אך-בשרו עליו יכאב ונפשו עליו תאבל.</P>
איב	יז	1	רוחי חבלה ימי נזעכו קברים לי.<BR>
איב	יז	2	אם-לא התלים עמדי ובהמרותם תלן עיני.<BR>
איב	יז	3	שימה-נא ערבני עמך מי הוא לידי יתקע.<BR>
איב	יז	4	כי-לבם צפנת משכל על-כן לא תרמם.<BR>
איב	יז	5	לחלק יגיד רעים ועיני בניו תכלנה.<BR>
איב	יז	6	והצגני למשל עמים ותפת לפנים אהיה.<BR>
איב	יז	7	ותכה מכעש עיני ויצרי כצל כלם.<BR>
איב	יז	8	ישמו ישרים על-זאת ונקי על-חנף יתערר.<BR>
איב	יז	9	ויאחז צדיק דרכו וטהר-ידים יסיף אמץ.<BR>
איב	יז	10	ואולם כלם תשבו ובאו נא ולא-אמצא בכם חכם.<BR>
איב	יז	11	ימי עברו זמתי נתקו מורשי לבבי.<BR>
איב	יז	12	לילה ליום ישימו אור קרוב מפני-חשך.<BR>
איב	יז	13	אם-אקוה שאול ביתי בחשך רפדתי יצועי.<BR>
איב	יז	14	לשחת קראתי אבי אתה אמי ואחתי לרמה.<BR>
איב	יז	15	ואיה אפו תקותי ותקותי מי ישורנה.<BR>
איב	יז	16	בדי שאל תרדנה אם-יחד על-עפר נחת.</P>
איב	יח	1	ויען בלדד השחי ויאמר.<BR>
איב	יח	2	עד-אנה תשימון קנצי למלין תבינו ואחר נדבר.<BR>
איב	יח	3	מדוע נחשבנו כבהמה נטמינו בעיניכם.<BR>
איב	יח	4	טרף נפשו באפו הלמענך תעזב ארץ ויעתק-צור ממקמו.<BR>
איב	יח	5	גם אור רשעים ידעך ולא-יגה שביב אשו.<BR>
איב	יח	6	אור חשך באהלו ונרו עליו ידעך.<BR>
איב	יח	7	יצרו צעדי אונו ותשליכהו עצתו.<BR>
איב	יח	8	כי-שלח ברשת ברגליו ועל-שבכה יתהלך.<BR>
איב	יח	9	יאחז בעקב פח יחזק עליו צמים.<BR>
איב	יח	10	טמון בארץ חבלו ומלכדתו עלי נתיב.<BR>
איב	יח	11	סביב בעתהו בלהות והפיצהו לרגליו.<BR>
איב	יח	12	יהי-רעב אנו ואיד נכון לצלעו.<BR>
איב	יח	13	יאכל בדי עורו יאכל בדיו בכור מות.<BR>
איב	יח	14	ינתק מאהלו מבטחו ותצעדהו למלך בלהות.<BR>
איב	יח	15	תשכון באהלו מבלי-לו יזרה על-נוהו גפרית.<BR>
איב	יח	16	מתחת שרשיו יבשו וממעל ימל קצירו.<BR>
איב	יח	17	זכרו-אבד מני-ארץ ולא-שם לו על-פני-חוץ.<BR>
איב	יח	18	יהדפהו מאור אל-חשך ומתבל ינדהו.<BR>
איב	יח	19	לא נין לו ולא-נכד בעמו ואין שריד במגוריו.<BR>
איב	יח	20	על-יומו נשמו אחרנים וקדמנים אחזו שער.<BR>
איב	יח	21	אך-אלה משכנות עול וזה מקום לא-ידע-אל.</P>
איב	יט	1	ויען איוב ויאמר.<BR>
איב	יט	2	עד-אנה תוגיון נפשי ותדכאונני במלים.<BR>
איב	יט	3	זה עשר פעמים תכלימוני לא-תבשו תהכרו-לי.<BR>
איב	יט	4	ואף-אמנם שגיתי אתי תלין משוגתי.<BR>
איב	יט	5	אם-אמנם עלי תגדילו ותוכיחו עלי חרפתי.<BR>
איב	יט	6	דעו-אפו כי-אלוה עותני ומצודו עלי הקיף.<BR>
איב	יט	7	הן אצעק חמס ולא אענה אשוע ואין משפט.<BR>
איב	יט	8	ארחי גדר ולא אעבור ועל נתיבותי חשך ישים.<BR>
איב	יט	9	כבודי מעלי הפשיט ויסר עטרת ראשי.<BR>
איב	יט	10	יתצני סביב ואלך ויסע כעץ תקותי.<BR>
איב	יט	11	ויחר עלי אפו ויחשבני לו כצריו.<BR>
איב	יט	12	יחד יבאו גדודיו ויסלו עלי דרכם ויחנו סביב לאהלי.<BR>
איב	יט	13	אחי מעלי הרחיק וידעי אך-זרו ממני.<BR>
איב	יט	14	חדלו קרובי ומידעי שכחוני.<BR>
איב	יט	15	גרי ביתי ואמהתי לזר תחשבני נכרי הייתי בעיניהם.<BR>
איב	יט	16	לעבדי קראתי ולא יענה במו-פי אתחנן-לו.<BR>
איב	יט	17	רוחי זרה לאשתי וחנתי לבני בטני.<BR>
איב	יט	18	גם-עוילים מאסו בי אקומה וידברו-בי.<BR>
איב	יט	19	תעבוני כל-מתי סודי וזה-אהבתי נהפכו-בי.<BR>
איב	יט	20	בעורי ובבשרי דבקה עצמי ואתמלטה בעור שני.<BR>
איב	יט	21	חנני חנני אתם רעי כי יד-אלוה נגעה בי.<BR>
איב	יט	22	למה תרדפני כמו-אל ומבשרי לא תשבעו.<BR>
איב	יט	23	מי-יתן אפו ויכתבון מלי מי-יתן בספר ויחקו.<BR>
איב	יט	24	בעט-ברזל ועפרת לעד בצור יחצבון.<BR>
איב	יט	25	ואני ידעתי גאלי חי ואחרון על-עפר יקום.<BR>
איב	יט	26	ואחר עורי נקפו-זאת ומבשרי אחזה אלוה.<BR>
איב	יט	27	אשר אני אחזה-לי ועיני ראו ולא-זר כלו כליתי בחקי.<BR>
איב	יט	28	כי תאמרו מה-נרדף-לו ושרש דבר נמצא-בי.<BR>
איב	יט	29	גורו לכם מפני-חרב כי-חמה עונות חרב למען תדעון שדין.</P>
איב	כ	1	ויען צפר הנעמתי ויאמר.<BR>
איב	כ	2	לכן שעפי ישיבוני ובעבור חושי בי.<BR>
איב	כ	3	מוסר כלמתי אשמע ורוח מבינתי יענני.<BR>
איב	כ	4	הזאת ידעת מני-עד מני שים אדם עלי-ארץ.<BR>
איב	כ	5	כי רננת רשעים מקרוב ושמחת חנף עדי-רגע.<BR>
איב	כ	6	אם-יעלה לשמים שיאו וראשו לעב יגיע.<BR>
איב	כ	7	כגללו לנצח יאבד ראיו יאמרו איו.<BR>
איב	כ	8	כחלום יעוף ולא ימצאוהו וידד כחזיון לילה.<BR>
איב	כ	9	עין שזפתו ולא תוסיף ולא-עוד תשורנו מקומו.<BR>
איב	כ	10	בניו ירצו דלים וידיו תשבנה אונו.<BR>
איב	כ	11	עצמותיו מלאו עלומו ועמו על-עפר תשכב.<BR>
איב	כ	12	אם-תמתיק בפיו רעה יכחידנה תחת לשונו.<BR>
איב	כ	13	יחמל עליה ולא יעזבנה וימנענה בתוך חכו.<BR>
איב	כ	14	לחמו במעיו נהפך מרורת פתנים בקרבו.<BR>
איב	כ	15	חיל בלע ויקאנו מבטנו יורשנו אל.<BR>
איב	כ	16	ראש-פתנים יינק תהרגהו לשון אפעה.<BR>
איב	כ	17	אל-ירא בפלגות נהרי נחלי דבש וחמאה.<BR>
איב	כ	18	משיב יגע ולא יבלע כחיל תמורתו ולא יעלס.<BR>
איב	כ	19	כי-רצץ עזב דלים בית גזל ולא יבנהו.<BR>
איב	כ	20	כי לא-ידע שלו בבטנו בחמודו לא ימלט.<BR>
איב	כ	21	אין-שריד לאכלו על-כן לא-יחיל טובו.<BR>
איב	כ	22	במלאות שפקו יצר לו כל-יד עמל תבואנו.<BR>
איב	כ	23	יהי למלא בטנו ישלח-בו חרון אפו וימטר עלימו בלחומו.<BR>
איב	כ	24	יברח מנשק ברזל תחלפהו קשת נחושה.<BR>
איב	כ	25	שלף ויצא מגוה וברק ממררתו יהלך עליו אמים.<BR>
איב	כ	26	כל-חשך טמון לצפוניו תאכלהו אש לא-נפח ירע שריד באהלו.<BR>
איב	כ	27	יגלו שמים עונו וארץ מתקוממה לו.<BR>
איב	כ	28	יגל יבול ביתו נגרות ביום אפו.<BR>
איב	כ	29	זה חלק-אדם רשע מאלהים ונחלת אמרו מאל.</P>
איב	כא	1	ויען איוב ויאמר.<BR>
איב	כא	2	שמעו שמוע מלתי ותהי-זאת תנחומתיכם.<BR>
איב	כא	3	שאוני ואנכי אדבר ואחר דברי תלעיג.<BR>
איב	כא	4	האנכי לאדם שיחי ואם-מדוע לא-תקצר רוחי.<BR>
איב	כא	5	פנו-אלי והשמו ושימו יד על-פה.<BR>
איב	כא	6	ואם-זכרתי ונבהלתי ואחז בשרי פלצות.<BR>
איב	כא	7	מדוע רשעים יחיו עתקו גם-גברו חיל.<BR>
איב	כא	8	זרעם נכון לפניהם עמם וצאצאיהם לעיניהם.<BR>
איב	כא	9	בתיהם שלום מפחד ולא שבט אלוה עליהם.<BR>
איב	כא	10	שורו עבר ולא יגעל תפלט פרתו ולא תשכל.<BR>
איב	כא	11	ישלחו כצאן עויליהם וילדיהם ירקדון.<BR>
איב	כא	12	ישאו כתף וכנור וישמחו לקול עוגב.<BR>
איב	כא	13	יבלו בטוב ימיהם וברגע שאול יחתו.<BR>
איב	כא	14	ויאמרו לאל סור ממנו ודעת דרכיך לא חפצנו.<BR>
איב	כא	15	מה-שדי כי-נעבדנו ומה-נועיל כי נפגע-בו.<BR>
איב	כא	16	הן לא בידם טובם עצת רשעים רחקה מני.<BR>
איב	כא	17	כמה נר-רשעים ידעך ויבא עלימו אידם חבלים יחלק באפו.<BR>
איב	כא	18	יהיו כתבן לפני-רוח וכמץ גנבתו סופה.<BR>
איב	כא	19	אלוה יצפן-לבניו אונו ישלם אליו וידע.<BR>
איב	כא	20	יראו עינו כידו ומחמת שדי ישתה.<BR>
איב	כא	21	כי מה-חפצו בביתו אחריו ומספר חדשיו חצצו.<BR>
איב	כא	22	הלאל ילמד-דעת והוא רמים ישפוט.<BR>
איב	כא	23	זה ימות בעצם תמו כלו שלאנן ושליו.<BR>
איב	כא	24	עטיניו מלאו חלב ומח עצמותיו ישקה.<BR>
איב	כא	25	וזה ימות בנפש מרה ולא-אכל בטובה.<BR>
איב	כא	26	יחד על-עפר ישכבו ורמה תכסה עליהם.<BR>
איב	כא	27	הן ידעתי מחשבותיכם ומזמות עלי תחמסו.<BR>
איב	כא	28	כי תאמרו איה בית-נדיב ואיה אהל משכנות רשעים.<BR>
איב	כא	29	הלא שאלתם עוברי דרך ואתתם לא תנכרו.<BR>
איב	כא	30	כי ליום איד יחשך רע ליום עברות יובלו.<BR>
איב	כא	31	מי-יגיד על-פניו דרכו והוא-עשה מי ישלם-לו.<BR>
איב	כא	32	והוא לקברות יובל ועל-גדיש ישקוד.<BR>
איב	כא	33	מתקו-לו רגבי נחל ואחריו כל-אדם ימשוך ולפניו אין מספר.<BR>
איב	כא	34	ואיך תנחמוני הבל ותשובתיכם נשאר-מעל.</P>
איב	כב	1	ויען אליפז התמני ויאמר.<BR>
איב	כב	2	הלאל יסכן-גבר כי-יסכן עלימו משכיל.<BR>
איב	כב	3	החפץ לשדי כי תצדק ואם-בצע כי-תתם דרכיך.<BR>
איב	כב	4	המיראתך יכיחך יבוא עמך במשפט.<BR>
איב	כב	5	הלא רעתך רבה ואין-קץ לעונתיך.<BR>
איב	כב	6	כי-תחבל אחיך חנם ובגדי ערומים תפשיט.<BR>
איב	כב	7	לא-מים עיף תשקה ומרעב תמנע-לחם.<BR>
איב	כב	8	ואיש זרוע לו הארץ ונשוא פנים ישב בה.<BR>
איב	כב	9	אלמנות שלחת ריקם וזרעות יתמים ידכא.<BR>
איב	כב	10	על-כן סביבותיך פחים ויבהלך פחד פתאם.<BR>
איב	כב	11	או-חשך לא-תראה ושפעת-מים תכסך.<BR>
איב	כב	12	הלא-אלוה גבה שמים וראה ראש כוכבים כי-רמו.<BR>
איב	כב	13	ואמרת מה-ידע אל הבעד ערפל ישפוט.<BR>
איב	כב	14	עבים סתר-לו ולא יראה וחוג שמים יתהלך.<BR>
איב	כב	15	הארח עולם תשמר אשר דרכו מתי-און.<BR>
איב	כב	16	אשר-קמטו ולא-עת נהר יוצק יסודם.<BR>
איב	כב	17	האמרים לאל סור ממנו ומה-יפעל שדי למו.<BR>
איב	כב	18	והוא מלא בתיהם טוב ועצת רשעים רחקה מני.<BR>
איב	כב	19	יראו צדיקים וישמחו ונקי ילעג-למו.<BR>
איב	כב	20	אם-לא נכחד קימנו ויתרם אכלה אש.<BR>
איב	כב	21	הסכן-נא עמו ושלם בהם תבואתך טובה.<BR>
איב	כב	22	קח-נא מפיו תורה ושים אמריו בלבבך.<BR>
איב	כב	23	אם-תשוב עד-שדי תבנה תרחיק עולה מאהלך.<BR>
איב	כב	24	ושית-על-עפר בצר ובצור נחלים אופיר.<BR>
איב	כב	25	והיה שדי בצריך וכסף תועפות לך.<BR>
איב	כב	26	כי-אז על-שדי תתענג ותשא אל-אלוה פניך.<BR>
איב	כב	27	תעתיר אליו וישמעך ונדריך תשלם.<BR>
איב	כב	28	ותגזר-אומר ויקם לך ועל-דרכיך נגה אור.<BR>
איב	כב	29	כי-השפילו ותאמר גוה ושח עינים יושע.<BR>
איב	כב	30	ימלט אי-נקי ונמלט בבר כפיך.</P>
איב	כג	1	ויען איוב ויאמר.<BR>
איב	כג	2	גם-היום מרי שחי ידי כבדה על-אנחתי.<BR>
איב	כג	3	מי-יתן ידעתי ואמצאהו אבוא עד-תכונתו.<BR>
איב	כג	4	אערכה לפניו משפט ופי אמלא תוכחות.<BR>
איב	כג	5	אדעה מלים יענני ואבינה מה-יאמר לי.<BR>
איב	כג	6	הברב-כח יריב עמדי לא אך-הוא ישם בי.<BR>
איב	כג	7	שם ישר נוכח עמו ואפלטה לנצח משפטי.<BR>
איב	כג	8	הן קדם אהלך ואיננו ואחור ולא-אבין לו.<BR>
איב	כג	9	שמאול בעשתו ולא-אחז יעטף ימין ולא אראה.<BR>
איב	כג	10	כי-ידע דרך עמדי בחנני כזהב אצא.<BR>
איב	כג	11	באשרו אחזה רגלי דרכו שמרתי ולא-אט.<BR>
איב	כג	12	מצות שפתיו ולא אמיש מחקי צפנתי אמרי-פיו.<BR>
איב	כג	13	והוא באחד ומי ישיבנו ונפשו אותה ויעש.<BR>
איב	כג	14	כי ישלים חקי וכהנה רבות עמו.<BR>
איב	כג	15	על-כן מפניו אבהל אתבונן ואפחד ממנו.<BR>
איב	כג	16	ואל הרך לבי ושדי הבהילני.<BR>
איב	כג	17	כי-לא נצמתי מפני-חשך ומפני כסה-אפל.</P>
איב	כד	1	מדוע משדי לא-נצפנו עתים וידעו לא-חזו ימיו.<BR>
איב	כד	2	גבלות ישיגו עדר גזלו וירעו.<BR>
איב	כד	3	חמור יתומים ינהגו יחבלו שור אלמנה.<BR>
איב	כד	4	יטו אביונים מדרך יחד חבאו עניי-ארץ.<BR>
איב	כד	5	הן פראים במדבר יצאו בפעלם משחרי לטרף ערבה לו לחם לנערים.<BR>
איב	כד	6	בשדה בלילו יקצירו וכרם רשע ילקשו.<BR>
איב	כד	7	ערום ילינו מבלי לבוש ואין כסות בקרה.<BR>
איב	כד	8	מזרם הרים ירטבו ומבלי מחסה חבקו-צור.<BR>
איב	כד	9	יגזלו משד יתום ועל-עני יחבלו.<BR>
איב	כד	10	ערום הלכו בלי לבוש ורעבים נשאו עמר.<BR>
איב	כד	11	בין-שורתם יצהירו יקבים דרכו ויצמאו.<BR>
איב	כד	12	מעיר מתים ינאקו ונפש-חללים תשוע ואלוה לא-ישים תפלה.<BR>
איב	כד	13	המה היו במרדי-אור לא-הכירו דרכיו ולא ישבו בנתיבתיו.<BR>
איב	כד	14	לאור יקום רוצח יקטל-עני ואביון ובלילה יהי כגנב.<BR>
איב	כד	15	ועין נאף שמרה נשף לאמר לא-תשורני עין וסתר פנים ישים.<BR>
איב	כד	16	חתר בחשך בתים יומם חתמו-למו לא-ידעו אור.<BR>
איב	כד	17	כי יחדו בקר למו צלמות כי-יכיר בלהות צלמות.<BR>
איב	כד	18	קל-הוא על-פני-מים תקלל חלקתם בארץ לא-יפנה דרך כרמים.<BR>
איב	כד	19	ציה גם-חם יגזלו מימי-שלג שאול חטאו.<BR>
איב	כד	20	ישכחהו רחם מתקו רמה עוד לא-יזכר ותשבר כעץ עולה.<BR>
איב	כד	21	רעה עקרה לא תלד ואלמנה לא ייטיב.<BR>
איב	כד	22	ומשך אבירים בכחו יקום ולא-יאמין בחיין.<BR>
איב	כד	23	יתן-לו לבטח וישען ועיניהו על-דרכיהם.<BR>
איב	כד	24	רומו מעט ואיננו והמכו ככל יקפצון וכראש שבלת ימלו.<BR>
איב	כד	25	ואם-לא אפו מי יכזיבני וישם לאל מלתי.</P>
איב	כה	1	ויען בלדד השחי ויאמר.<BR>
איב	כה	2	המשל ופחד עמו עשה שלום במרומיו.<BR>
איב	כה	3	היש מספר לגדודיו ועל-מי לא-יקום אורהו.<BR>
איב	כה	4	ומה-יצדק אנוש עם-אל ומה-יזכה ילוד אשה.<BR>
איב	כה	5	הן עד-ירח ולא יאהיל וכוכבים לא-זכו בעיניו.<BR>
איב	כה	6	אף כי-אנוש רמה ובן-אדם תולעה.</P>
איב	כו	1	ויען איוב ויאמר.<BR>
איב	כו	2	מה-עזרת ללא-כח הושעת זרוע לא-עז.<BR>
איב	כו	3	מה-יעצת ללא חכמה ותושיה לרב הודעת.<BR>
איב	כו	4	את-מי הגדת מלין ונשמת-מי יצאה ממך.<BR>
איב	כו	5	הרפאים יחוללו מתחת מים ושכניהם.<BR>
איב	כו	6	ערום שאול נגדו ואין כסות לאבדון.<BR>
איב	כו	7	נטה צפון על-תהו תלה ארץ על-בלי-מה.<BR>
איב	כו	8	צרר-מים בעביו ולא-נבקע ענן תחתם.<BR>
איב	כו	9	מאחז פני-כסה פרשז עליו עננו.<BR>
איב	כו	10	חק-חג על-פני-מים עד-תכלית אור עם-חשך.<BR>
איב	כו	11	עמודי שמים ירופפו ויתמהו מגערתו.<BR>
איב	כו	12	בכחו רגע הים ובתובנתו מחץ רהב.<BR>
איב	כו	13	ברוחו שמים שפרה חללה ידו נחש בריח.<BR>
איב	כו	14	הן-אלה קצות דרכו ומה-שמץ דבר נשמע-בו ורעם גבורתו מי יתבונן.</P>
איב	כז	1	ויסף איוב שאת משלו ויאמר.<BR>
איב	כז	2	חי-אל הסיר משפטי ושדי המר נפשי.<BR>
איב	כז	3	כי-כל-עוד נשמתי בי ורוח אלוה באפי.<BR>
איב	כז	4	אם-תדברנה שפתי עולה ולשוני אם-יהגה רמיה.<BR>
איב	כז	5	חלילה לי אם-אצדיק אתכם עד-אגוע לא-אסיר תמתי ממני.<BR>
איב	כז	6	בצדקתי החזקתי ולא ארפה לא-יחרף לבבי מימי.<BR>
איב	כז	7	יהי כרשע איבי ומתקוממי כעול.<BR>
איב	כז	8	כי מה-תקות חנף כי יבצע כי ישל אלוה נפשו.<BR>
איב	כז	9	הצעקתו ישמע אל כי-תבוא עליו צרה.<BR>
איב	כז	10	אם-על-שדי יתענג יקרא אלוה בכל-עת.<BR>
איב	כז	11	אורה אתכם ביד-אל אשר עם-שדי לא אכחד.<BR>
איב	כז	12	הן-אתם כלכם חזיתם ולמה-זה הבל תהבלו.<BR>
איב	כז	13	זה חלק-אדם רשע עם-אל ונחלת עריצים משדי יקחו.<BR>
איב	כז	14	אם-ירבו בניו למו-חרב וצאצאיו לא ישבעו-לחם.<BR>
איב	כז	15	שרידו במות יקברו ואלמנתיו לא תבכינה.<BR>
איב	כז	16	אם-יצבר כעפר כסף וכחמר יכין מלבוש.<BR>
איב	כז	17	יכין וצדיק ילבש וכסף נקי יחלק.<BR>
איב	כז	18	בנה כעש ביתו וכסכה עשה נצר.<BR>
איב	כז	19	עשיר ישכב ולא יאסף עיניו פקח ואיננו.<BR>
איב	כז	20	תשיגהו כמים בלהות לילה גנבתו סופה.<BR>
איב	כז	21	ישאהו קדים וילך וישערהו ממקמו.<BR>
איב	כז	22	וישלך עליו ולא יחמל מידו ברוח יברח.<BR>
איב	כז	23	ישפק עלימו כפימו וישרק עליו ממקמו.</P>
איב	כח	1	כי יש לכסף מוצא ומקום לזהב יזקו.<BR>
איב	כח	2	ברזל מעפר יקח ואבן יצוק נחושה.<BR>
איב	כח	3	קץ שם לחשך ולכל-תכלית הוא חוקר אבן אפל וצלמות.<BR>
איב	כח	4	פרץ נחל מעם-גר הנשכחים מני-רגל דלו מאנוש נעו.<BR>
איב	כח	5	ארץ ממנה יצא-לחם ותחתיה נהפך כמו-אש.<BR>
איב	כח	6	מקום-ספיר אבניה ועפרת זהב לו.<BR>
איב	כח	7	נתיב לא-ידעו עיט ולא שזפתו עין איה.<BR>
איב	כח	8	לא-הדריכהו בני-שחץ לא-עדה עליו שחל.<BR>
איב	כח	9	בחלמיש שלח ידו הפך משרש הרים.<BR>
איב	כח	10	בצורות יארים בקע וכל-יקר ראתה עינו.<BR>
איב	כח	11	מבכי נהרות חבש ותעלמה יצא אור.</P>
איב	כח	12	והחכמה מאין תמצא ואי זה מקום בינה.<BR>
איב	כח	13	לא-ידע אנוש ערכה ולא תמצא בארץ החיים.<BR>
איב	כח	14	תהום אמר לא בי-היא וים אמר אין עמדי.<BR>
איב	כח	15	לא-יתן סגור תחתיה ולא ישקל כסף מחירה.<BR>
איב	כח	16	לא-תסלה בכתם אופיר בשהם יקר וספיר.<BR>
איב	כח	17	לא-יערכנה זהב וזכוכית ותמורתה כלי-פז.<BR>
איב	כח	18	ראמות וגביש לא יזכר ומשך חכמה מפנינים.<BR>
איב	כח	19	לא-יערכנה פטדת-כוש בכתם טהור לא תסלה.<BR>
איב	כח	20	והחכמה מאין תבוא ואי זה מקום בינה.<BR>
איב	כח	21	ונעלמה מעיני כל-חי ומעוף השמים נסתרה.<BR>
איב	כח	22	אבדון ומות אמרו באזנינו שמענו שמעה.<BR>
איב	כח	23	אלהים הבין דרכה והוא ידע את-מקומה.<BR>
איב	כח	24	כי-הוא לקצות-הארץ יביט תחת כל-השמים יראה.<BR>
איב	כח	25	לעשות לרוח משקל ומים תכן במדה.<BR>
איב	כח	26	בעשתו למטר חק ודרך לחזיז קלות.<BR>
איב	כח	27	אז ראה ויספרה הכינה וגם-חקרה.<BR>
איב	כח	28	ויאמר לאדם הן יראת אדני היא חכמה וסור מרע בינה.</P>
איב	כט	1	ויסף איוב שאת משלו ויאמר.<BR>
איב	כט	2	מי-יתנני כירחי-קדם כימי אלוה ישמרני.<BR>
איב	כט	3	בהלו נרו עלי ראשי לאורו אלך חשך.<BR>
איב	כט	4	כאשר הייתי בימי חרפי בסוד אלוה עלי אהלי.<BR>
איב	כט	5	בעוד שדי עמדי סביבותי נערי.<BR>
איב	כט	6	ברחץ הליכי בחמה וצור יצוק עמדי פלגי-שמן.<BR>
איב	כט	7	בצאתי שער עלי-קרת ברחוב אכין מושבי.<BR>
איב	כט	8	ראוני נערים ונחבאו וישישים קמו עמדו.<BR>
איב	כט	9	שרים עצרו במלים וכף ישימו לפיהם.<BR>
איב	כט	10	קול-נגידים נחבאו ולשונם לחכם דבקה.<BR>
איב	כט	11	כי אזן שמעה ותאשרני ועין ראתה ותעידני.<BR>
איב	כט	12	כי-אמלט עני משוע ויתום ולא-עזר לו.<BR>
איב	כט	13	ברכת אבד עלי תבא ולב אלמנה ארנן.<BR>
איב	כט	14	צדק לבשתי וילבשני כמעיל וצניף משפטי.<BR>
איב	כט	15	עינים הייתי לעור ורגלים לפסח אני.<BR>
איב	כט	16	אב אנכי לאביונים ורב לא-ידעתי אחקרהו.<BR>
איב	כט	17	ואשברה מתלעות עול ומשניו אשליך טרף.<BR>
איב	כט	18	ואמר עם-קני אגוע וכחול ארבה ימים.<BR>
איב	כט	19	שרשי פתוח אלי-מים וטל ילין בקצירי.<BR>
איב	כט	20	כבודי חדש עמדי וקשתי בידי תחליף.<BR>
איב	כט	21	לי-שמעו ויחלו וידמו למו עצתי.<BR>
איב	כט	22	אחרי דברי לא ישנו ועלימו תטף מלתי.<BR>
איב	כט	23	ויחלו כמטר לי ופיהם פערו למלקוש.<BR>
איב	כט	24	אשחק אלהם לא יאמינו ואור פני לא יפילון.<BR>
איב	כט	25	אבחר דרכם ואשב ראש ואשכון כמלך בגדוד כאשר אבלים ינחם.</P>
איב	ל	1	ועתה שחקו עלי צעירים ממני לימים אשר-מאסתי אבותם לשית עם-כלבי צאני.<BR>
איב	ל	2	גם-כח ידיהם למה לי עלימו אבד כלח.<BR>
איב	ל	3	בחסר ובכפן גלמוד הערקים ציה אמש שואה ומשאה.<BR>
איב	ל	4	הקטפים מלוח עלי-שיח ושרש רתמים לחמם.<BR>
איב	ל	5	מן-גו יגרשו יריעו עלימו כגנב.<BR>
איב	ל	6	בערוץ נחלים לשכן חרי עפר וכפים.<BR>
איב	ל	7	בין-שיחים ינהקו תחת חרול יספחו.<BR>
איב	ל	8	בני-נבל גם-בני בלי-שם נכאו מן-הארץ.<BR>
איב	ל	9	ועתה נגינתם הייתי ואהי להם למלה.<BR>
איב	ל	10	תעבוני רחקו מני ומפני לא-חשכו רק.<BR>
איב	ל	11	כי-יתרו פתח ויענני ורסן מפני שלחו.<BR>
איב	ל	12	על-ימין פרחח יקומו רגלי שלחו ויסלו עלי ארחות אידם.<BR>
איב	ל	13	נתסו נתיבתי להותי יעילו לא עזר למו.<BR>
איב	ל	14	כפרץ רחב יאתיו תחת שאה התגלגלו.<BR>
איב	ל	15	ההפך עלי בלהות תרדף כרוח נדבתי וכעב עברה ישעתי.<BR>
איב	ל	16	ועתה עלי תשתפך נפשי יאחזוני ימי-עני.<BR>
איב	ל	17	לילה עצמי נקר מעלי וערקי לא ישכבון.<BR>
איב	ל	18	ברב-כח יתחפש לבושי כפי כתנתי יאזרני.<BR>
איב	ל	19	הרני לחמר ואתמשל כעפר ואפר.<BR>
איב	ל	20	אשוע אליך ולא תענני עמדתי ותתבנן בי.<BR>
איב	ל	21	תהפך לאכזר לי בעצם ידך תשטמני.<BR>
איב	ל	22	תשאני אל-רוח תרכיבני ותמגגני תשוה.<BR>
איב	ל	23	כי-ידעתי מות תשיבני ובית מועד לכל-חי.<BR>
איב	ל	24	אך לא-בעי ישלח-יד אם-בפידו להן שוע.<BR>
איב	ל	25	אם-לא בכיתי לקשה-יום עגמה נפשי לאביון.<BR>
איב	ל	26	כי טוב קויתי ויבא רע ואיחלה לאור ויבא אפל.<BR>
איב	ל	27	מעי רתחו ולא-דמו קדמני ימי-עני.<BR>
איב	ל	28	קדר הלכתי בלא חמה קמתי בקהל אשוע.<BR>
איב	ל	29	אח הייתי לתנים ורע לבנות יענה.<BR>
איב	ל	30	עורי שחר מעלי ועצמי-חרה מני-חרב.<BR>
איב	ל	31	ויהי לאבל כנרי ועגבי לקול בכים.</P>
איב	לא	1	ברית כרתי לעיני ומה אתבונן על-בתולה.<BR>
איב	לא	2	ומה חלק אלוה ממעל ונחלת שדי ממרמים.<BR>
איב	לא	3	הלא-איד לעול ונכר לפעלי און.<BR>
איב	לא	4	הלא-הוא יראה דרכי וכל-צעדי יספור.<BR>
איב	לא	5	אם-הלכתי עם-שוא ותחש על-מרמה רגלי.<BR>
איב	לא	6	ישקלני במאזני-צדק וידע אלוה תמתי.<BR>
איב	לא	7	אם תטה אשרי מני הדרך ואחר עיני הלך לבי ובכפי דבק מאום.<BR>
איב	לא	8	אזרעה ואחר יאכל וצאצאי ישרשו.<BR>
איב	לא	9	אם-נפתה לבי על-אשה ועל-פתח רעי ארבתי.<BR>
איב	לא	10	תטחן לאחר אשתי ועליה יכרעון אחרין.<BR>
איב	לא	11	כי-הוא זמה והיא עון פלילים.<BR>
איב	לא	12	כי אש היא עד-אבדון תאכל ובכל-תבואתי תשרש.<BR>
איב	לא	13	אם-אמאס משפט עבדי ואמתי ברבם עמדי.<BR>
איב	לא	14	ומה אעשה כי-יקום אל וכי-יפקד מה אשיבנו.<BR>
איב	לא	15	הלא-בבטן עשני עשהו ויכננו ברחם אחד.<BR>
איב	לא	16	אם-אמנע מחפץ דלים ועיני אלמנה אכלה.<BR>
איב	לא	17	ואכל פתי לבדי ולא-אכל יתום ממנה.<BR>
איב	לא	18	כי מנעורי גדלני כאב ומבטן אמי אנחנה.<BR>
איב	לא	19	אם-אראה אובד מבלי לבוש ואין כסות לאביון.<BR>
איב	לא	20	אם-לא ברכוני חלצו ומגז כבשי יתחמם.<BR>
איב	לא	21	אם-הניפותי על-יתום ידי כי-אראה בשער עזרתי.<BR>
איב	לא	22	כתפי משכמה תפול ואזרעי מקנה תשבר.<BR>
איב	לא	23	כי פחד אלי איד אל ומשאתו לא אוכל.<BR>
איב	לא	24	אם-שמתי זהב כסלי ולכתם אמרתי מבטחי.<BR>
איב	לא	25	אם-אשמח כי-רב חילי וכי-כביר מצאה ידי.<BR>
איב	לא	26	אם-אראה אור כי יהל וירח יקר הלך.<BR>
איב	לא	27	ויפת בסתר לבי ותשק ידי לפי.<BR>
איב	לא	28	גם-הוא עון פלילי כי-כחשתי לאל ממעל.<BR>
איב	לא	29	אם-אשמח בפיד משנאי והתעררתי כי-מצאו רע.<BR>
איב	לא	30	ולא-נתתי לחטא חכי לשאל באלה נפשו.<BR>
איב	לא	31	אם-לא אמרו מתי אהלי מי-יתן מבשרו לא נשבע.<BR>
איב	לא	32	בחוץ לא-ילין גר דלתי לארח אפתח.<BR>
איב	לא	33	אם-כסיתי כאדם פשעי לטמון בחבי עוני.<BR>
איב	לא	34	כי אערוץ המון רבה ובוז-משפחות יחתני ואדם לא-אצא פתח.<BR>
איב	לא	35	מי יתן-לי שמע לי הן-תוי שדי יענני וספר כתב איש ריבי.<BR>
איב	לא	36	אם-לא על-שכמי אשאנו אענדנו עטרות לי.<BR>
איב	לא	37	מספר צעדי אגידנו כמו-נגיד אקרבנו.<BR>
איב	לא	38	אם-עלי אדמתי תזעק ויחד תלמיה יבכיון.<BR>
איב	לא	39	אם-כחה אכלתי בלי-כסף ונפש בעליה הפחתי.<BR>
איב	לא	40	תחת חטה יצא חוח ותחת-שערה באשה תמו דברי איוב.</P>
איב	לב	1	וישבתו שלשת האנשים האלה מענות את-איוב כי הוא צדיק בעיניו.</P>
איב	לב	2	ויחר אף אליהוא בן-ברכאל הבוזי ממשפחת רם באיוב חרה אפו על-צדקו נפשו מאלהים.<BR>
איב	לב	3	ובשלשת רעיו חרה אפו על אשר לא-מצאו מענה וירשיעו את-איוב.<BR>
איב	לב	4	ואליהו חכה את-איוב בדברים כי זקנים-המה ממנו לימים.<BR>
איב	לב	5	וירא אליהוא כי אין מענה בפי שלשת האנשים ויחר אפו.</P>
איב	לב	6	ויען אליהוא בן-ברכאל הבוזי ויאמר צעיר אני לימים ואתם ישישים על-כן זחלתי ואירא מחות דעי אתכם.<BR>
איב	לב	7	אמרתי ימים ידברו ורב שנים ידיעו חכמה.<BR>
איב	לב	8	אכן רוח-היא באנוש ונשמת שדי תבינם.<BR>
איב	לב	9	לא-רבים יחכמו וזקנים יבינו משפט.<BR>
איב	לב	10	לכן אמרתי שמעה-לי אחוה דעי אף-אני.<BR>
איב	לב	11	הן הוחלתי לדבריכם אזין עד-תבונתיכם עד-תחקרון מלין.<BR>
איב	לב	12	ועדיכם אתבונן והנה אין לאיוב מוכיח עונה אמריו מכם.<BR>
איב	לב	13	פן-תאמרו מצאנו חכמה אל ידפנו לא-איש.<BR>
איב	לב	14	ולא-ערך אלי מלין ובאמריכם לא אשיבנו.<BR>
איב	לב	15	חתו לא-ענו עוד העתיקו מהם מלים.<BR>
איב	לב	16	והוחלתי כי-לא ידברו כי עמדו לא-ענו עוד.<BR>
איב	לב	17	אענה אף-אני חלקי אחוה דעי אף-אני.<BR>
איב	לב	18	כי מלתי מלים הציקתני רוח בטני.<BR>
איב	לב	19	הנה-בטני כיין לא-יפתח כאבות חדשים יבקע.<BR>
איב	לב	20	אדברה וירוח-לי אפתח שפתי ואענה.<BR>
איב	לב	21	אל-נא אשא פני-איש ואל-אדם לא אכנה.<BR>
איב	לב	22	כי לא ידעתי אכנה כמעט ישאני עשני.</P>
איב	לג	1	ואולם שמע-נא איוב מלי וכל-דברי האזינה.<BR>
איב	לג	2	הנה-נא פתחתי פי דברה לשוני בחכי.<BR>
איב	לג	3	ישר-לבי אמרי ודעת שפתי ברור מללו.<BR>
איב	לג	4	רוח-אל עשתני ונשמת שדי תחיני.<BR>
איב	לג	5	אם-תוכל השיבני ערכה לפני התיצבה.<BR>
איב	לג	6	הן-אני כפיך לאל מחמר קרצתי גם-אני.<BR>
איב	לג	7	הנה אמתי לא תבעתך ואכפי עליך לא-יכבד.<BR>
איב	לג	8	אך אמרת באזני וקול מלין אשמע.<BR>
איב	לג	9	זך אני בלי פשע חף אנכי ולא עון לי.<BR>
איב	לג	10	הן תנואות עלי ימצא יחשבני לאויב לו.<BR>
איב	לג	11	ישם בסד רגלי ישמר כל-ארחתי.<BR>
איב	לג	12	הן-זאת לא-צדקת אענך כי-ירבה אלוה מאנוש.<BR>
איב	לג	13	מדוע אליו ריבות כי כל-דבריו לא-יענה.<BR>
איב	לג	14	כי-באחת ידבר-אל ובשתים לא ישורנה.<BR>
איב	לג	15	בחלום חזיון לילה בנפל תרדמה על-אנשים בתנומות עלי משכב.<BR>
איב	לג	16	אז יגלה אזן אנשים ובמסרם יחתם.<BR>
איב	לג	17	להסיר אדם מעשה וגוה מגבר יכסה.<BR>
איב	לג	18	יחשך נפשו מני-שחת וחיתו מעבר בשלח.<BR>
איב	לג	19	והוכח במכאוב על-משכבו וריב עצמיו אתן.<BR>
איב	לג	20	וזהמתו חיתו לחם ונפשו מאכל תאוה.<BR>
איב	לג	21	יכל בשרו מראי ושפי עצמותיו לא ראו.<BR>
איב	לג	22	ותקרב לשחת נפשו וחיתו לממתים.<BR>
איב	לג	23	אם-יש עליו מלאך מליץ אחד מני-אלף להגיד לאדם ישרו.<BR>
איב	לג	24	ויחננו ויאמר פדעהו מרדת שחת מצאתי כפר.<BR>
איב	לג	25	רטפש בשרו מנער ישוב לימי עלומיו.<BR>
איב	לג	26	יעתר אל-אלוה וירצהו וירא פניו בתרועה וישב לאנוש צדקתו.<BR>
איב	לג	27	ישר על-אנשים ויאמר חטאתי וישר העויתי ולא-שוה לי.<BR>
איב	לג	28	פדה נפשי מעבר בשחת וחיתי באור תראה.<BR>
איב	לג	29	הן-כל-אלה יפעל-אל פעמים שלוש עם-גבר.<BR>
איב	לג	30	להשיב נפשו מני-שחת לאור באור החיים.<BR>
איב	לג	31	הקשב איוב שמע-לי החרש ואנכי אדבר.<BR>
איב	לג	32	אם-יש-מלין השיבני דבר כי-חפצתי צדקך.<BR>
איב	לג	33	אם-אין אתה שמע-לי החרש ואאלפך חכמה.</P>
איב	לד	1	ויען אליהוא ויאמר.<BR>
איב	לד	2	שמעו חכמים מלי וידעים האזינו לי.<BR>
איב	לד	3	כי-אזן מלין תבחן וחך יטעם לאכל.<BR>
איב	לד	4	משפט נבחרה-לנו נדעה בינינו מה-טוב.<BR>
איב	לד	5	כי-אמר איוב צדקתי ואל הסיר משפטי.<BR>
איב	לד	6	על-משפטי אכזב אנוש חצי בלי-פשע.<BR>
איב	לד	7	מי-גבר כאיוב ישתה-לעג כמים.<BR>
איב	לד	8	וארח לחברה עם-פעלי און וללכת עם-אנשי-רשע.<BR>
איב	לד	9	כי-אמר לא יסכן-גבר ברצתו עם-אלהים.<BR>
איב	לד	10	לכן אנשי לבב שמעו לי חללה לאל מרשע ושדי מעול.<BR>
איב	לד	11	כי פעל אדם ישלם-לו וכארח איש ימצאנו.<BR>
איב	לד	12	אף-אמנם אל לא-ירשיע ושדי לא-יעות משפט.<BR>
איב	לד	13	מי-פקד עליו ארצה ומי שם תבל כלה.<BR>
איב	לד	14	אם-ישים אליו לבו רוחו ונשמתו אליו יאסף.<BR>
איב	לד	15	יגוע כל-בשר יחד ואדם על-עפר ישוב.<BR>
איב	לד	16	ואם-בינה שמעה-זאת האזינה לקול מלי.<BR>
איב	לד	17	האף שונא משפט יחבוש ואם-צדיק כביר תרשיע.<BR>
איב	לד	18	האמר למלך בליעל רשע אל-נדיבים.<BR>
איב	לד	19	אשר לא-נשא פני שרים ולא נכר-שוע לפני-דל כי-מעשה ידיו כלם.<BR>
איב	לד	20	רגע ימתו וחצות לילה יגעשו עם ויעברו ויסירו אביר לא ביד.<BR>
איב	לד	21	כי-עיניו על-דרכי-איש וכל-צעדיו יראה.<BR>
איב	לד	22	אין-חשך ואין צלמות להסתר שם פעלי און.<BR>
איב	לד	23	כי לא על-איש ישים עוד להלך אל-אל במשפט.<BR>
איב	לד	24	ירע כבירים לא-חקר ויעמד אחרים תחתם.<BR>
איב	לד	25	לכן יכיר מעבדיהם והפך לילה וידכאו.<BR>
איב	לד	26	תחת-רשעים ספקם במקום ראים.<BR>
איב	לד	27	אשר על-כן סרו מאחריו וכל-דרכיו לא השכילו.<BR>
איב	לד	28	להביא עליו צעקת-דל וצעקת עניים ישמע.<BR>
איב	לד	29	והוא ישקט ומי ירשע ויסתר פנים ומי ישורנו ועל-גוי ועל-אדם יחד.<BR>
איב	לד	30	ממלך אדם חנף ממקשי עם.<BR>
איב	לד	31	כי-אל-אל האמר נשאתי לא אחבל.<BR>
איב	לד	32	בלעדי אחזה אתה הרני אם-עול פעלתי לא אסיף.<BR>
איב	לד	33	המעמך ישלמנה כי-מאסת כי-אתה תבחר ולא-אני ומה-ידעת דבר.<BR>
איב	לד	34	אנשי לבב יאמרו לי וגבר חכם שמע לי.<BR>
איב	לד	35	איוב לא-בדעת ידבר ודבריו לא בהשכיל.<BR>
איב	לד	36	אבי יבחן איוב עד-נצח על-תשבת באנשי-און.<BR>
איב	לד	37	כי יסיף על-חטאתו פשע בינינו יספוק וירב אמריו לאל.</P>
איב	לה	1	ויען אליהו ויאמר.<BR>
איב	לה	2	הזאת חשבת למשפט אמרת צדקי מאל.<BR>
איב	לה	3	כי-תאמר מה-יסכן-לך מה-אעיל מחטאתי.<BR>
איב	לה	4	אני אשיבך מלין ואת-רעיך עמך.<BR>
איב	לה	5	הבט שמים וראה ושור שחקים גבהו ממך.<BR>
איב	לה	6	אם-חטאת מה-תפעל-בו ורבו פשעיך מה-תעשה-לו.<BR>
איב	לה	7	אם-צדקת מה-תתן-לו או מה-מידך יקח.<BR>
איב	לה	8	לאיש-כמוך רשעך ולבן-אדם צדקתך.<BR>
איב	לה	9	מרב עשוקים יזעיקו ישועו מזרוע רבים.<BR>
איב	לה	10	ולא-אמר איה אלוה עשי נתן זמרות בלילה.<BR>
איב	לה	11	מלפנו מבהמות ארץ ומעוף השמים יחכמנו.<BR>
איב	לה	12	שם יצעקו ולא יענה מפני גאון רעים.<BR>
איב	לה	13	אך-שוא לא-ישמע אל ושדי לא ישורנה.<BR>
איב	לה	14	אף כי-תאמר לא תשורנו דין לפניו ותחולל לו.<BR>
איב	לה	15	ועתה כי-אין פקד אפו ולא-ידע בפש מאד.<BR>
איב	לה	16	ואיוב הבל יפצה-פיהו בבלי-דעת מלין יכבר.</P>
איב	לו	1	ויסף אליהוא ויאמר.<BR>
איב	לו	2	כתר-לי זעיר ואחוך כי עוד לאלוה מלים.<BR>
איב	לו	3	אשא דעי למרחוק ולפעלי אתן-צדק.<BR>
איב	לו	4	כי-אמנם לא-שקר מלי תמים דעות עמך.<BR>
איב	לו	5	הן-אל כביר ולא ימאס כביר כח לב.<BR>
איב	לו	6	לא-יחיה רשע ומשפט עניים יתן.<BR>
איב	לו	7	לא-יגרע מצדיק עיניו ואת-מלכים לכסא וישיבם לנצח ויגבהו.<BR>
איב	לו	8	ואם-אסורים בזקים ילכדון בחבלי-עני.<BR>
איב	לו	9	ויגד להם פעלם ופשעיהם כי יתגברו.<BR>
איב	לו	10	ויגל אזנם למוסר ויאמר כי-ישבון מאון.<BR>
איב	לו	11	אם-ישמעו ויעבדו יכלו ימיהם בטוב ושניהם בנעימים.<BR>
איב	לו	12	ואם-לא ישמעו בשלח יעברו ויגועו בבלי-דעת.<BR>
איב	לו	13	וחנפי-לב ישימו אף לא ישועו כי אסרם.<BR>
איב	לו	14	תמת בנער נפשם וחיתם בקדשים.<BR>
איב	לו	15	יחלץ עני בעניו ויגל בלחץ אזנם.<BR>
איב	לו	16	ואף הסיתך מפי-צר רחב לא-מוצק תחתיה ונחת שלחנך מלא דשן.<BR>
איב	לו	17	ודין-רשע מלאת דין ומשפט יתמכו.<BR>
איב	לו	18	כי-חמה פן-יסיתך בספק ורב-כפר אל-יטך.<BR>
איב	לו	19	היערך שועך לא בצר וכל מאמצי-כח.<BR>
איב	לו	20	אל-תשאף הלילה לעלות עמים תחתם.<BR>
איב	לו	21	השמר אל-תפן אל-און כי-על-זה בחרת מעני.<BR>
איב	לו	22	הן-אל ישגיב בכחו מי כמהו מורה.<BR>
איב	לו	23	מי-פקד עליו דרכו ומי-אמר פעלת עולה.<BR>
איב	לו	24	זכר כי-תשגיא פעלו אשר שררו אנשים.<BR>
איב	לו	25	כל-אדם חזו-בו אנוש יביט מרחוק.<BR>
איב	לו	26	הן-אל שגיא ולא נדע מספר שניו ולא-חקר.<BR>
איב	לו	27	כי יגרע נטפי-מים יזקו מטר לאדו.<BR>
איב	לו	28	אשר-יזלו שחקים ירעפו עלי אדם רב.<BR>
איב	לו	29	אף אם-יבין מפרשי-עב תשאות סכתו.<BR>
איב	לו	30	הן-פרש עליו אורו ושרשי הים כסה.<BR>
איב	לו	31	כי-בם ידין עמים יתן-אכל למכביר.<BR>
איב	לו	32	על-כפים כסה-אור ויצו עליה במפגיע.<BR>
איב	לו	33	יגיד עליו רעו מקנה אף על-עולה.</P>
איב	לז	1	אף-לזאת יחרד לבי ויתר ממקומו.<BR>
איב	לז	2	שמעו שמוע ברגז קלו והגה מפיו יצא.<BR>
איב	לז	3	תחת-כל-השמים ישרהו ואורו על-כנפות הארץ.<BR>
איב	לז	4	אחריו ישאג-קול ירעם בקול גאונו ולא יעקבם כי-ישמע קולו.<BR>
איב	לז	5	ירעם אל בקולו נפלאות עשה גדלות ולא נדע.<BR>
איב	לז	6	כי לשלג יאמר הוא ארץ וגשם מטר וגשם מטרות עזו.<BR>
איב	לז	7	ביד-כל-אדם יחתום לדעת כל-אנשי מעשהו.<BR>
איב	לז	8	ותבא חיה במו-ארב ובמעונתיה תשכן.<BR>
איב	לז	9	מן-החדר תבוא סופה וממזרים קרה.<BR>
איב	לז	10	מנשמת-אל יתן-קרח ורחב מים במוצק.<BR>
איב	לז	11	אף-ברי יטריח עב יפיץ ענן אורו.<BR>
איב	לז	12	והוא מסבות מתהפך בתחבולתו לפעלם כל אשר יצום על-פני תבל ארצה.<BR>
איב	לז	13	אם-לשבט אם-לארצו אם-לחסד ימצאהו.<BR>
איב	לז	14	האזינה זאת איוב עמד והתבונן נפלאות אל.<BR>
איב	לז	15	התדע בשום-אלוה עליהם והופיע אור עננו.<BR>
איב	לז	16	התדע על-מפלשי-עב מפלאות תמים דעים.<BR>
איב	לז	17	אשר-בגדיך חמים בהשקט ארץ מדרום.<BR>
איב	לז	18	תרקיע עמו לשחקים חזקים כראי מוצק.<BR>
איב	לז	19	הודיענו מה-נאמר לו לא-נערך מפני-חשך.<BR>
איב	לז	20	היספר-לו כי אדבר אם-אמר איש כי יבלע.<BR>
איב	לז	21	ועתה לא ראו אור בהיר הוא בשחקים ורוח עברה ותטהרם.<BR>
איב	לז	22	מצפון זהב יאתה על-אלוה נורא הוד.<BR>
איב	לז	23	שדי לא-מצאנהו שגיא-כח ומשפט ורב-צדקה לא יענה.<BR>
איב	לז	24	לכן יראוהו אנשים לא-יראה כל-חכמי-לב.</P>
איב	לח	1	ויען-יהוה את-איוב מנהסערה ויאמר.<BR>
איב	לח	2	מי זה מחשיך עצה במלין בלי-דעת.<BR>
איב	לח	3	אזר-נא כגבר חלציך ואשאלך והודיעני.<BR>
איב	לח	4	איפה היית ביסדי-ארץ הגד אם-ידעת בינה.<BR>
איב	לח	5	מי-שם ממדיה כי תדע או מי-נטה עליה קו.<BR>
איב	לח	6	על-מה אדניה הטבעו או מי-ירה אבן פנתה.<BR>
איב	לח	7	ברן-יחד כוכבי בקר ויריעו כל-בני אלהים.<BR>
איב	לח	8	ויסך בדלתים ים בגיחו מרחם יצא.<BR>
איב	לח	9	בשומי ענן לבשו וערפל חתלתו.<BR>
איב	לח	10	ואשבר עליו חקי ואשים בריח ודלתים.<BR>
איב	לח	11	ואמר עד-פה תבוא ולא תסיף ופא-ישית בגאון גליך.<BR>
איב	לח	12	המימיך צוית בקר ידעתה שחר מקמו.<BR>
איב	לח	13	לאחז בכנפות הארץ וינערו רשעים ממנה.<BR>
איב	לח	14	תתהפך כחמר חותם ויתיצבו כמו לבוש.<BR>
איב	לח	15	וימנע מרשעים אורם וזרוע רמה תשבר.<BR>
איב	לח	16	הבאת עד-נבכי-ים ובחקר תהום התהלכת.<BR>
איב	לח	17	הנגלו לך שערי-מות ושערי צלמות תראה.<BR>
איב	לח	18	התבננת עד-רחבי-ארץ הגד אם-ידעת כלה.<BR>
איב	לח	19	אי-זה הדרך ישכן-אור וחשך אי-זה מקמו.<BR>
איב	לח	20	כי תקחנו אל-גבולו וכי-תבין נתיבות ביתו.<BR>
איב	לח	21	ידעת כי-אז תולד ומספר ימיך רבים.<BR>
איב	לח	22	הבאת אל-אצרות שלג ואצרות ברד תראה.<BR>
איב	לח	23	אשר-חשכתי לעת-צר ליום קרב ומלחמה.<BR>
איב	לח	24	אי-זה הדרך יחלק אור יפץ קדים עלי-ארץ.<BR>
איב	לח	25	מי-פלג לשטף תעלה ודרך לחזיז קלות.<BR>
איב	לח	26	להמטיר על-ארץ לא-איש מדבר לא-אדם בו.<BR>
איב	לח	27	להשביע שאה ומשאה ולהצמיח מצא דשא.<BR>
איב	לח	28	היש-למטר אב או מי-הוליד אגלי-טל.<BR>
איב	לח	29	מבטן מי יצא הקרח וכפר שמים מי ילדו.<BR>
איב	לח	30	כאבן מים יתחבאו ופני תהום יתלכדו.<BR>
איב	לח	31	התקשר מעדנות כימה או-משכות כסיל תפתח.<BR>
איב	לח	32	התציא מזרות בעתו ועיש על-בניה תנחם.<BR>
איב	לח	33	הידעת חקות שמים אם-תשים משטרו בארץ.<BR>
איב	לח	34	התרים לעב קולך ושפעת-מים תכסך.<BR>
איב	לח	35	התשלח ברקים וילכו ויאמרו לך הננו.<BR>
איב	לח	36	מי-שת בטחות חכמה או מי-נתן לשכוי בינה.<BR>
איב	לח	37	מי-יספר שחקים בחכמה ונבלי שמים מי ישכיב.<BR>
איב	לח	38	בצקת עפר למוצק ורגבים ידבקו.<BR>
איב	לח	39	התצוד ללביא טרף וחית כפירים תמלא.<BR>
איב	לח	40	כי-ישחו במעונות ישבו בסכה למו-ארב.<BR>
איב	לח	41	מי יכין לערב צידו כי-ילדו אל-אל ישועו יתעו לבלי-אכל.</P>
איב	לט	1	הידעת עת לדת יעלי-סלע חלל אילות תשמר.<BR>
איב	לט	2	תספר ירחים תמלאנה וידעת עת לדתנה.<BR>
איב	לט	3	תכרענה ילדיהן תפלחנה חבליהם תשלחנה.<BR>
איב	לט	4	יחלמו בניהם ירבו בבר יצאו ולא-שבו למו.<BR>
איב	לט	5	מי-שלח פרא חפשי ומסרות ערוד מי פתח.<BR>
איב	לט	6	אשר-שמתי ערבה ביתו ומשכנותיו מלחה.<BR>
איב	לט	7	ישחק להמון קריה תשאות נוגש לא ישמע.<BR>
איב	לט	8	יתור הרים מרעהו ואחר כל-ירוק ידרוש.<BR>
איב	לט	9	היאבה רים עבדך אם-ילין על-אבוסך.<BR>
איב	לט	10	התקשר-רים בתלם עבתו אם-ישדד עמקים אחריך.<BR>
איב	לט	11	התבטח-בו כי-רב כחו ותעזב אליו יגיעך.<BR>
איב	לט	12	התאמין בו כי-ישוב זרעך וגרנך יאסף.<BR>
איב	לט	13	כנף-רננים נעלסה אם-אברה חסידה ונצה.<BR>
איב	לט	14	כי-תעזב לארץ בציה ועל-עפר תחמם.<BR>
איב	לט	15	ותשכח כי-רגל תזורה וחית השדה תדושה.<BR>
איב	לט	16	הקשיח בניה ללא-לה לריק יגיעה בלי-פחד.<BR>
איב	לט	17	כי-השה אלוה חכמה ולא-חלק לה בבינה.<BR>
איב	לט	18	כעת במרום תמריא תשחק לסוס ולרכבו.</P>
איב	לט	19	התתן לסוס גבורה התלביש צוארו רעמה.<BR>
איב	לט	20	התרעישנו כארבה הוד נחרו אימה.<BR>
איב	לט	21	יחפרו בעמק וישיש בכח יצא לקראת-נשק.<BR>
איב	לט	22	ישחק לפחד ולא יחת ולא-ישוב מפני-חרב.<BR>
איב	לט	23	עליו תרנה אשפה להב חנית וכידון.<BR>
איב	לט	24	ברעש ורגז יגמא-ארץ ולא-יאמין כי-קול שופר.<BR>
איב	לט	25	בדי שפר יאמר האח ומרחוק יריח מלחמה רעם שרים ותרועה.<BR>
איב	לט	26	המבינתך יאבר-נץ יפרש כנפו לתימן.<BR>
איב	לט	27	אם-על-פיך יגביה נשר וכי ירים קנו.<BR>
איב	לט	28	סלע ישכן ויתלנן על-שן-סלע ומצודה.<BR>
איב	לט	29	משם חפר-אכל למרחוק עיניו יביטו.<BR>
איב	לט	30	ואפרחו יעלעו-דם ובאשר חללים שם הוא.</P>
איב	מ	1	ויען יהוה את-איוב ויאמר.<BR>
איב	מ	2	הרב עם-שדי יסור מוכיח אלוה יעננה.</P>
איב	מ	3	ויען איוב את-יהוה ויאמר.<BR>
איב	מ	4	הן קלתי מה אשיבך ידי שמתי למו-פי.<BR>
איב	מ	5	אחת דברתי ולא אענה ושתים ולא אוסיף.</P>
איב	מ	6	ויען-יהוה את-איוב מנסערה ויאמר.<BR>
איב	מ	7	אזר-נא כגבר חלציך אשאלך והודיעני.<BR>
איב	מ	8	האף תפר משפטי תרשיעני למען תצדק.<BR>
איב	מ	9	ואם-זרוע כאל לך ובקול כמהו תרעם.<BR>
איב	מ	10	עדה נא גאון וגבה והוד והדר תלבש.<BR>
איב	מ	11	הפץ עברות אפך וראה כל-גאה והשפילהו.<BR>
איב	מ	12	ראה כל-גאה הכניעהו והדך רשעים תחתם.<BR>
איב	מ	13	טמנם בעפר יחד פניהם חבש בטמון.<BR>
איב	מ	14	וגם-אני אודך כי-תושע לך ימינך.<BR>
איב	מ	15	הנה-נא בהמות אשר-עשיתי עמך חציר כבקר יאכל.<BR>
איב	מ	16	הנה-נא כחו במתניו ואנו בשרירי בטנו.<BR>
איב	מ	17	יחפץ זנבו כמו-ארז גידי פחדו ישרגו.<BR>
איב	מ	18	עצמיו אפיקי נחושה גרמיו כמטיל ברזל.<BR>
איב	מ	19	הוא ראשית דרכי-אל העשו יגש חרבו.<BR>
איב	מ	20	כי-בול הרים ישאו-לו וכל-חית השדה ישחקו-שם.<BR>
איב	מ	21	תחת-צאלים ישכב בסתר קנה ובצה.<BR>
איב	מ	22	יסכהו צאלים צללו יסבוהו ערבי-נחל.<BR>
איב	מ	23	הן יעשק נהר לא יחפוז יבטח כי-יגיח ירדן אל-פיהו.<BR>
איב	מ	24	בעיניו יקחנו במוקשים ינקב-אף.<BR>
איב	מ	25	תמשך לויתן בחכה ובחבל תשקיע לשנו.<BR>
איב	מ	26	התשים אגמון באפו ובחוח תקוב לחיו.<BR>
איב	מ	27	הירבה אליך תחנונים אם-ידבר אליך רכות.<BR>
איב	מ	28	היכרת ברית עמך תקחנו לעבד עולם.<BR>
איב	מ	29	התשחק-בו כצפור ותקשרנו לנערותיך.<BR>
איב	מ	30	יכרו עליו חברים יחצוהו בין כנענים.<BR>
איב	מ	31	התמלא בשכות עורו ובצלצל דגים ראשו.<BR>
איב	מ	32	שים-עליו כפך זכר מלחמה אל-תוסף.</P>
איב	מא	1	הן-תחלתו נכזבה הגם אל-מראיו יטל.<BR>
איב	מא	2	לא-אכזר כי יעורנו ומי הוא לפני יתיצב.<BR>
איב	מא	3	מי הקדימני ואשלם תחת כל-השמים לי-הוא.<BR>
איב	מא	4	לא-אחריש בדיו ודבר-גבורות וחין ערכו.<BR>
איב	מא	5	מי-גלה פני לבושו בכפל רסנו מי יבוא.<BR>
איב	מא	6	דלתי פניו מי פתח סביבות שניו אימה.<BR>
איב	מא	7	גאוה אפיקי מגנים סגור חותם צר.<BR>
איב	מא	8	אחד באחד יגשו ורוח לא-יבוא ביניהם.<BR>
איב	מא	9	איש-באחיהו ידבקו יתלכדו ולא יתפרדו.<BR>
איב	מא	10	עטישתיו תהל אור ועיניו כעפעפי-שחר.<BR>
איב	מא	11	מפיו לפידים יהלכו כידודי אש יתמלטו.<BR>
איב	מא	12	מנחיריו יצא עשן כדוד נפוח ואגמן.<BR>
איב	מא	13	נפשו גחלים תלהט ולהב מפיו יצא.<BR>
איב	מא	14	בצוארו ילין עז ולפניו תדוץ דאבה.<BR>
איב	מא	15	מפלי בשרו דבקו יצוק עליו בל-ימוט.<BR>
איב	מא	16	לבו יצוק כמו-אבן ויצוק כפלח תחתית.<BR>
איב	מא	17	משתו יגורו אלים משברים יתחטאו.<BR>
איב	מא	18	משיגהו חרב בלי תקום חנית מסע ושריה.<BR>
איב	מא	19	יחשב לתבן ברזל לעץ רקבון נחושה.<BR>
איב	מא	20	לא-יבריחנו בן-קשת לקש נהפכו-לו אבני-קלע.<BR>
איב	מא	21	כקש נחשבו תותח וישחק לרעש כידון.<BR>
איב	מא	22	תחתיו חדודי חרש ירפד חרוץ עלי-טיט.<BR>
איב	מא	23	ירתיח כסיר מצולה ים ישים כמרקחה.<BR>
איב	מא	24	אחריו יאיר נתיב יחשב תהום לשיבה.<BR>
איב	מא	25	אין-על-עפר משלו העשו לבלי-חת.<BR>
איב	מא	26	את-כל-גבה יראה הוא מלך על-כל-בני-שחץ.</P>
איב	מב	1	ויען איוב את-יהוה ויאמר.<BR>
איב	מב	2	ידעת כי-כל תוכל ולא-יבצר ממך מזמה.<BR>
איב	מב	3	מי זה מעלים עצה בלי דעת לכן הגדתי ולא אבין נפלאות ממני ולא אדע.<BR>
איב	מב	4	שמע-נא ואנכי אדבר אשאלך והודיעני.<BR>
איב	מב	5	לשמע-אזן שמעתיך ועתה עיני ראתך.<BR>
איב	מב	6	על-כן אמאס ונחמתי על-עפר ואפר.</P>
איב	מב	7	ויהי אחר דבר יהוה את-הדברים האלה אל-איוב ויאמר יהוה אל-אליפז התימני חרה אפי בך ובשני רעיך כי לא דברתם אלי נכונה כעבדי איוב.
איב	מב	8	ועתה קחו-לכם שבעה-פרים ושבעה אילים ולכו אל-עבדי איוב והעליתם עולה בעדכם ואיוב עבדי יתפלל עליכם כי אם-פניו אשא לבלתי עשות עמכם נבלה כי לא דברתם אלי נכונה כעבדי איוב.
איב	מב	9	וילכו אליפז התימני ובלדד השוחי צפר הנעמתי ויעשו כאשר דבר אליהם יהוה וישא יהוה את-פני איוב.
איב	מב	10	ויהוה שב את-שבית איוב בהתפללו בעד רעהו ויסף יהוה את-כל-אשר לאיוב למשנה.
איב	מב	11	ויבאו אליו כל-אחיו וכל-אחיתיו וכל-ידעיו לפנים ויאכלו עמו לחם בביתו וינדו לו וינחמו אתו על כל-הרעה אשר-הביא יהוה עליו ויתנו-לו איש קשיטה אחת ואיש נזם זהב אחד.
איב	מב	12	ויהוה ברך את-אחרית איוב מראשתו ויהי-לו ארבעה עשר אלף צאן וששת אלפים גמלים ואלף-צמד בקר ואלף אתונות.
איב	מב	13	ויהי-לו שבענה בנים ושלוש בנות.
איב	מב	14	ויקרא שם-האחת ימימה ושם השנית קציעה ושם השלישית קרן הפוך.
איב	מב	15	ולא נמצא נשים יפות כבנות איוב בכל-הארץ ויתן להם אביהם נחלה בתוך אחיהם.
איב	מב	16	ויחי איוב אחרי-זאת מאה וארבעים שנה וירא את-בניו ואת-בני בניו ארבעה דרות.
איב	מב	17	וימת איוב זקן ושבע ימים.</P>
אכה	א	1	איכה ישבה בדד העיר רבתי עם היתה כאלמנה רבתי בגוים שרתי במדינות היתה למס.
אכה	א	2	בכו תבכה בלילה ודמעתה על לחיה אין-לה מנחם מכל-אהביה כל-רעיה בגדו בה היו לה לאיבים.
אכה	א	3	גלתה יהודה מעני ומרב עבדה היא ישבה בגוים לא מצאה מנוח כל-רדפיה השיגוה בין המצרים.
אכה	א	4	דרכי ציון אבלות מבלי באי מועד כל-שעריה שוממין כהניה נאנחים בתולתיה נוגות והיא מר-לה.
אכה	א	5	היו צריה לראש איביה שלו כי-יהוה הוגה על רב-פשעיה עולליה הלכו שבי לפני-צר.
אכה	א	6	ויצא מן בת-ציון כל-הדרה היו שריה כאילים לא-מצאו מרעה וילכו בלא-כח לפני רודף.
אכה	א	7	זכרה ירושלם ימי עניה ומרודיה כל מחמדיה אשר היו מימי קדם בנפל עמה ביד-צר ואין עוזר לה ראוה צרים שחקו על משבתה.
אכה	א	8	חטא חטאה ירושלם על-כן לנידה היתה כל-מכבדיה הזילוה כי-ראו ערותה גם-היא נאנחה ותשב אחור.
אכה	א	9	טמאתה בשוליה לא זכרה אחריתה ותרד פלאים אין מנחם לה ראה יהוה את-עניי כי הגדיל אויב.
אכה	א	10	ידו פרש צר על כל-מחמדיה כי-ראתה גוים באו מקדשה אשר צויתה לא-יבאו בקהל לך.
אכה	א	11	כל-עמה נאנחים מבקשים לחם נתנו מחמודיהם באכל להשיב נפש ראה יהוה והביטה כי הייתי זוללה.
אכה	א	12	לוא אליכם כל-עברי דרך הביטו וראו אם-יש מכאוב כמכאבי אשר עולל לי אשר הוגה יהוה ביום חרון אפו.
אכה	א	13	ממרום שלח-אש בעצמתי וירדנה פרש רשת לרגלי השיבני אחור נתנני שממה כל-היום דוה.
אכה	א	14	נשקד על פשעי בידו ישתרגו עלו על-צוארי הכשיל כחי נתנני אדני בידי לא-אוכל קום.
אכה	א	15	סלה כל-אבירי אדני בקרבי קרא עלי מועד לשבר בחורי גת דרך אדני לבתולת בת-יהודה.
אכה	א	16	על-אלה אני בוכיה עיני עיני ירדה מים כי-רחק ממני מנחם משיב נפשי היו בני שוממים כי גבר אויב.
אכה	א	17	פרשה ציון בידיה אין מנחם לה צוה יהוה ליעקב סביביו צריו היתה ירושלם לנדה ביניהם.
אכה	א	18	צדיק הוא יהוה כי פיהו מריתי שמעו-נא כל-עמים וראו מכאבי בתולתי ובחורי הלכו בשבי.
אכה	א	19	קראתי למאהבי המה רמוני כהני וזקני בעיר גועו כי-בקשו אכל למו וישיבו את-נפשם.
אכה	א	20	ראה יהוה כי-צר-לי מעי חמרמרו נהפך לבי בקרבי כי מרו מריתי מחוץ שכלה-חרב בבית כמות.
אכה	א	21	שמעו כי נאנחה אני אין מנחם לי כל-איבי שמעו רעתי ששו כי אתה עשית הבאת יום-קראת ויהיו כמוני.
אכה	א	22	תבא כל-רעתם לפניך ועולל למו כאשר עוללת לי על כל-פשעי כי-רבות אנחתי ולבי דוי.</P>
אכה	ב	1	איכה יעיב באפו אדני את-בת-ציון השליך משמים ארץ תפארת ישראל ולא-זכר הדם-רגליו ביום אפו.
אכה	ב	2	בלע אדני לא חמל את כל-נאות יעקב הרס בעברתו מבצרי בת-יהודה הגיע לארץ חלל ממלכה ושריה.
אכה	ב	3	גדע בחרי-אף כל קרן ישראל השיב אחור ימינו מפני אויב ויבער ביעקב כאש להבה אכלה סביב.
אכה	ב	4	דרך קשתו כאויב נצב ימינו כצר ויהרג כל מחמדי-עין באהל בת-ציון שפך כאש חמתו.
אכה	ב	5	היה אדני כאויב בלע ישראל בלע כל-ארמנותיה שחת מבצריו וירב בבת-יהודה תאניה ואניה.
אכה	ב	6	ויחמס כגן שכו שחת מועדו שכח יהוה בציון מועד ושבת וינאץ בזעם-אפו מלך וכהן.
אכה	ב	7	זנח אדני מזבחו נאר מקדשו הסגיר ביד-אויב חומת ארמנותיה קול נתנו בבית-יהוה כיום מועד.
אכה	ב	8	חשב יהוה להשחית חומת בת-ציון נטה קו לא-השיב ידו מבלע ויאבל-חל וחומה יחדו אמללו.
אכה	ב	9	טבעו בארץ שעריה אבד ושבר בריחיה מלכה ושריה בגוים אין תורה גם-נביאיה לא-מצאו חזון מיהוה.
אכה	ב	10	ישבו לארץ ידמו זקני בת-ציון העלו עפר על-ראשם חגרו שקים הורידו לארץ ראשן בתולת ירושלם.
אכה	ב	11	כלו בדמעות עיני חמרמרו מעי נשפך לארץ כבדי על-שבר בת-עמי בעטף עולל ויונק ברחבות קריה.
אכה	ב	12	לאמתם יאמרו איה דגן ויין בהתעטפם כחלל ברחבות עיר בהשתפך נפשם אל-חיק אמתם.
אכה	ב	13	מה-אעידך מה אדמה-לך הבת ירושלם מה אשוה-לך ואנחמך בתולת בת-ציון כי-גדול כים שברך מי ירפא-לך.
אכה	ב	14	נביאיך חזו לך שוא ותפל ולא-גלו על-עונך להשיב שביתך ויחזו לך משאות שוא ומדוחים.
אכה	ב	15	ספקו עליך כפים כל-עברי דרך שרקו וינעו ראשם על-בת ירושלם הזאת העיר שיאמרו כלילת יפי משוש לכל-הארץ.
אכה	ב	16	פצו עליך פיהם כל-אויביך שרקו ויחרקו-שן אמרו בלענו אך זה היום שקוינהו מצאנו ראינו.
אכה	ב	17	עשה יהוה אשר זמם בצע אמרתו אשר צוה מימי-קדם הרס ולא חמל וישמח עליך אויב הרים קרן צריך.
אכה	ב	18	צעק לבם אל-אדני חומת בת-ציון הורידי כנחל דמעה יומם ולילה אל-תתני פוגת לך אל-תדם בת-עינך.
אכה	ב	19	קומי רני בליל לראש אשמרות שפכי כמים לבך נכח פני אדני שאי אליו כפיך על-נפש עולליך העטופים ברעב בראש כל-חוצות.
אכה	ב	20	ראה יהוה והביטה למי עוללת כה אם-תאכלנה נשים פרים עללי טפחים אם-יהרג במקדש אדני כהן ונביא.
אכה	ב	21	שכבו לארץ חוצות נער וזקן בתולתי ובחורי נפלו בחרב הרגת ביום אפך טבחת לא חמלת.
אכה	ב	22	תקרא כיום מועד מגורי מסביב ולא היה ביום אף-יהוה פליט ושריד אשר-טפחתי ורביתי איבי כלם.</P>
אכה	ג	1	אני הגבר ראה עני בשבט עברתו.
אכה	ג	2	אותי נהג וילך חשך ולא-אור.
אכה	ג	3	אך בי ישב יהפך ידו כל-היום.</P>
אכה	ג	4	בלה בשרי ועורי שבר עצמותי.
אכה	ג	5	בנה עלי ויקף ראש ותלאה.
אכה	ג	6	במחשכים הושיבני כמתי עולם.</P>
אכה	ג	7	גדר בעדי ולא אצא הכביד נחשתי.
אכה	ג	8	גם כי אזעק ואשוע שתם תפלתי.
אכה	ג	9	גדר דרכי בגזית נתיבתי עוה.</P>
אכה	ג	10	דב ארב הוא לי אריה במסתרים.
אכה	ג	11	דרכי סורר ויפשחני שמני שמם.
אכה	ג	12	דרך קשתו ויציבני כמטרא לחץ.</P>
אכה	ג	13	הביא בכליותי בני אשפתו.
אכה	ג	14	הייתי שחק לכל-עמי נגינתם כל-היום.
אכה	ג	15	השביעני במרורים הרוני לענה.</P>
אכה	ג	16	ויגרס בחצץ שני הכפישני באפר.
אכה	ג	17	ותזנח משלום נפשי נשיתי טובה.
אכה	ג	18	ואמר אבד נצחי ותוחלתי מיהוה.</P>
אכה	ג	19	זכר-עניי ומרודי לענה וראש.
אכה	ג	20	זכור תזכור ותשיח עלי נפשי.
אכה	ג	21	זאת אשיב אל-לבי על-כן אוחיל.</P>
אכה	ג	22	חסדי יהוה כי לא-תמנו כי לא-כלו רחמיו.
אכה	ג	23	חדשים לבקרים רבה אמונתך.
אכה	ג	24	חלקי יהוה אמרה נפשי על-כן אוחיל לו.</P>
אכה	ג	25	טוב יהוה לקוו לנפש תדרשנו.
אכה	ג	26	טוב ויחיל ודומם לתשועת יהוה.
אכה	ג	27	טוב לגבר כי-ישא על בנעוריו.</P>
אכה	ג	28	ישב בדד וידם כי נטל עליו.
אכה	ג	29	יתן בעפר פיהו אולי יש תקוה.
אכה	ג	30	יתן למכהו לחי ישבע בחרפה.</P>
אכה	ג	31	כי לא יזנח לעולם אדני.
אכה	ג	32	כי אם-הוגה ורחם כרב חסדו.
אכה	ג	33	כי לא ענה מלבו ויגה בני-איש.</P>
אכה	ג	34	לדכא תחת רגליו כל אסירי ארץ.
אכה	ג	35	להטות משפט-גבר נגד פני עליון.
אכה	ג	36	לעות אדם בריבו אדני לא ראה.</P>
אכה	ג	37	מי זה אמר ותהי אדני לא צוה.
אכה	ג	38	מפי עליון לא תצא הרעות והטוב.
אכה	ג	39	מה-יתאונן אדם חי גבר על-חטאו.</P>
אכה	ג	40	נחפשה דרכינו ונחקרה ונשובה עד-יהוה.
אכה	ג	41	נשא לבבנו אל-כפים אל-אל בשמים.
אכה	ג	42	נחנו פשענו ומרינו אתה לא סלחת.</P>
אכה	ג	43	סכתה באף ותרדפנו הרגת לא חמלת.
אכה	ג	44	סכותה בענן לך מעבור תפלה.
אכה	ג	45	סחי ומאוס תשימנו בקרב העמים.</P>
אכה	ג	46	פצו עלינו פיהם כל-איבינו.
אכה	ג	47	פחד ופחת היה לנו השאת והשבר.
אכה	ג	48	פלגי-מים תרד עיני על-שבר בת-עמי.</P>
אכה	ג	49	עיני נגרה ולא תדמה מאין הפגות.
אכה	ג	50	עד-ישקיף וירא יהוה משמים.
אכה	ג	51	עיני עוללה לנפשי מכל בנות עירי.</P>
אכה	ג	52	צוד צדוני כצפור איבי חנם.
אכה	ג	53	צמתו בבור חיי וידו-אבן בי.
אכה	ג	54	צפו-מים על-ראשי אמרתי נגזרתי.</P>
אכה	ג	55	קראתי שמך יהוה מבור תחתיות.
אכה	ג	56	קולי שמעת אל-תעלם אזנך לרוחתי לשועתי.
אכה	ג	57	קרבת ביום אקראך אמרת אל-תירא.</P>
אכה	ג	58	רבת אדני ריבי נפשי גאלת חיי.
אכה	ג	59	ראיתה יהוה עותתי שפטה משפטי.
אכה	ג	60	ראיתה כל-נקמתם כל-מחשבתם לי.</P>
אכה	ג	61	שמעת חרפתם יהוה כל-מחשבתם עלי.
אכה	ג	62	שפתי קמי והגיונם עלי כל-היום.
אכה	ג	63	שבתם וקימתם הביטה אני מנגינתם.</P>
אכה	ג	64	תשיב להם גמול יהוה כמעשה ידיהם.
אכה	ג	65	תתן להם מגנת-לב תאלתך להם.
אכה	ג	66	תרדף באף ותשמידם מתחת שמי יהוה.</P>
אכה	ד	1	איכה יועם זהב ישנא הכתם הטוב תשתפכנה אבני-קדש בראש כל-חוצות.
אכה	ד	2	בני ציון היקרים המסלאים בפז איכה נחשבו לנבלי-חרש מעשה ידי יוצר.
אכה	ד	3	גם-תנין חלצו שד היניקו גוריהן בת-עמי לאכזר כי ענים במדבר.
אכה	ד	4	דבק לשון יונק אל-חכו בצמא עוללים שאלו לחם פרש אין להם.
אכה	ד	5	האכלים למעדנים נשמו בחוצות האמנים עלי תולע חבקו אשפתות.
אכה	ד	6	ויגדל עון בת-עמי מחטאת סדם ההפוכה כמו-רגע ולא-חלו בה ידים.
אכה	ד	7	זכו נזיריה משלג צחו מחלב אדמו עצם מפנינים ספיר גזרתם.
אכה	ד	8	חשך משחור תארם לא נכרו בחוצות צפד עורם על-עצמם יבש היה כעץ.
אכה	ד	9	טובים היו חללי-חרב מחללי רעב שהם יזובו מדקרים מתנובת שדי.
אכה	ד	10	ידי נשים רחמניות בשלו ילדיהן היו לברות למו בשבר בת-עמי.
אכה	ד	11	כלה יהוה את-חמתו שפך חרון אפו ויצת-אש בציון ותאכל יסודתיה.
אכה	ד	12	לא האמינו מלכי-ארץ וכל ישבי תבל כי יבא צר ואויב בשערי ירושלם.
אכה	ד	13	מחטאת נביאיה עונות כהניה השפכים בקרבה דם צדיקים.
אכה	ד	14	נעו עורים בחוצות נגאלו בדם בלא יוכלו יגעו בלבשיהם.
אכה	ד	15	סורו טמא קראו למו סורו סורו אל-תגעו כי נצו גם-נעו אמרו בגוים לא יוסיפו לגור.
אכה	ד	16	פני יהוה חלקם לא יוסיף להביטם פני כהנים לא נשאו זקנים לא חננו.
אכה	ד	17	עודינה תכלינה עינינו אל-עזרתנו הבל בצפיתנו צפינו אל-גוי לא יושע.
אכה	ד	18	צדו צעדינו מלכת ברחבתינו קרב קצינו מלאו ימינו כי-בא קצינו.
אכה	ד	19	קלים היו רדפינו מנשרי שמים על-ההרים דלקנו במדבר ארבו לנו.
אכה	ד	20	רוח אפינו משיח יהוה נלכד בשחיתותם אשר אמרנו בצלו נחיה בגוים.
אכה	ד	21	שישי ושמחי בת-אדום יושבתי בארץ עוץ גם-עליך תעבר-כוס תשכרי ותתערי.
אכה	ד	22	תם-עונך בת-ציון לא יוסיף להגלותך פקד עונך בת-אדום גלה על-חטאתיך.</P>
אכה	ה	1	זכר יהוה מה-היה לנו הביט וראה את-חרפתנו.
אכה	ה	2	נחלתנו נהפכה לזרים בתינו לנכרים.
אכה	ה	3	יתומים היינו אין אב אמתינו כאלמנות.
אכה	ה	4	מימינו בכסף שתינו עצינו במחיר יבאו.
אכה	ה	5	על צוארנו נרדפנו יגענו לא הונח-לנו.
אכה	ה	6	מצרים נתנו יד אשור לשבע לחם.
אכה	ה	7	אבתינו חטאו אינם אנחנו עונתיהם סבלנו.
אכה	ה	8	עבדים משלו בנו פרק אין מידם.
אכה	ה	9	בנפשנו נביא לחמנו מפני חרב המדבר.
אכה	ה	10	עורנו כתנור נכמרו מפני זלעפות רעב.
אכה	ה	11	נשים בציון ענו בתלת בערי יהודה.
אכה	ה	12	שרים בידם נתלו פני זקנים לא נהדרו.
אכה	ה	13	בחורים טחון נשאו ונערים בעץ כשלו.
אכה	ה	14	זקנים משער שבתו בחורים מנגינתם.
אכה	ה	15	שבת משוש לבנו נהפך לאבל מחלנו.
אכה	ה	16	נפלה עטרת ראשנו אוי-נא לנו כי חטאנו.
אכה	ה	17	על-זה היה דוה לבנו על-אלה חשכו עינינו.
אכה	ה	18	על הר-ציון ששמם שועלים הלכו-בו.</P>
אכה	ה	19	אתה יהוה לעולם תשב כסאך לדר ודור.
אכה	ה	20	למה לנצח תשכחנו תעזבנו לארך ימים.
אכה	ה	21	השיבנו יהוה אליך ונשוב חדש ימינו כקדם.
אכה	ה	22	כי אם-מאס מאסתנו קצפת עלינו עד-מאד.</P>
במד	א	1	וידבר יהוה אל-משה במדבר סיני באהל מועד באחד לחדש השני בשנה השנית לצאתם מארץ מצרים לאמר.
במד	א	2	שאו את-ראש כל-עדת בני-ישראל למשפחתם לבית אבתם במספר שמות כל-זכר לגלגלתם.
במד	א	3	מבן עשרים שנה ומעלה כל-יצא צבא בישראל תפקדו אתם לצבאתם אתה ואהרן.
במד	א	4	ואתכם יהיו איש איש למטה איש ראש לבית-אבתיו הוא.
במד	א	5	ואלה שמות האנשים אשר יעמדו אתכם לראובן אליצור בן-שדיאור.
במד	א	6	לשמעון שלמיאל בן-צורישדי.
במד	א	7	ליהודה נחשון בן-עמינדב.
במד	א	8	ליששכר נתנאל בן-צוער.
במד	א	9	לזבולן אליאב בן-חלן.
במד	א	10	לבני יוסף לאפרים אלישמע בן-עמיהוד למנשה גמליאל בן-פדהצור.
במד	א	11	לבנימן אבידן בן-גדעני.
במד	א	12	לדן אחיעזר בן-עמישדי.
במד	א	13	לאשר פגעיאל בן-עכרן.
במד	א	14	לגד אליסף בן-דעואל.
במד	א	15	לנפתלי אחירע בן-עינן.
במד	א	16	אלה קריאי העדה נשיאי מטות אבותם ראשי אלפי ישראל הם.
במד	א	17	ויקח משה ואהרן את האנשים האלה אשר נקבו בשמות.
במד	א	18	ואת כל-העדה הקהילו באחד לחדש השני ויתילדו על-משפחתם לבית אבתם במספר שמות מבן עשרים שנה ומעלה לגלגלתם.
במד	א	19	כאשר צוה יהוה את-משה ויפקדם במדבר סיני.</P>
במד	א	20	ויהיו בני-ראובן בכר ישראל תולדתם למשפחתם לבית אבתם במספר שמות לגלגלתם כל-זכר מבן עשרים שנה ומעלה כל יצא צבא.
במד	א	21	פקדיהם למטה ראובן ששה וארבעים אלף וחמש מאות.</P>
במד	א	22	לבני שמעון תולדתם למשפחתם לבית אבתם פקדיו במספר שמות לגלגלתם כל-זכר מבן עשרים שנה ומעלה כל יצא צבא.
במד	א	23	פקדיהם למטה שמעון תשעה וחמשים אלף ושלש מאות.</P>
במד	א	24	לבני גד תולדתם למשפחתם לבית אבתם במספר שמות מבן עשרים שנה ומעלה כל יצא צבא.
במד	א	25	פקדיהם למטה גד חמשה וארבעים אלף ושש מאות וחמשים.</P>
במד	א	26	לבני יהודה תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	27	פקדיהם למטה יהודה ארבעה ושבעים אלף ושש מאות.</P>
במד	א	28	לבני יששכר תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	29	פקדיהם למטה יששכר ארבעה וחמשים אלף וארבע מאות.</P>
במד	א	30	לבני זבולן תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	31	פקדיהם למטה זבולן שבעה וחמשים אלף וארבע מאות.</P>
במד	א	32	לבני יוסף לבני אפרים תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	33	פקדיהם למטה אפרים ארבעים אלף וחמש מאות.</P>
במד	א	34	לבני מנשה תולדתם למשפחתם לבית אבתם במספר שמות מבן עשרים שנה ומעלה כל יצא צבא.
במד	א	35	פקדיהם למטה מנשה שנים ושלשים אלף ומאתים.</P>
במד	א	36	לבני בנימן תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	37	פקדיהם למטה בנימן חמשה ושלשים אלף וארבע מאות.</P>
במד	א	38	לבני דן תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	39	פקדיהם למטה דן שנים וששים אלף ושבע מאות.</P>
במד	א	40	לבני אשר תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	41	פקדיהם למטה אשר אחד וארבעים אלף וחמש מאות.</P>
במד	א	42	בני נפתלי תולדתם למשפחתם לבית אבתם במספר שמת מבן עשרים שנה ומעלה כל יצא צבא.
במד	א	43	פקדיהם למטה נפתלי שלשה וחמשים אלף וארבע מאות.</P>
במד	א	44	אלה הפקדים אשר פקד משה ואהרן ונשיאי ישראל שנים עשר איש איש-אחד לבית-אבתיו היו.
במד	א	45	ויהיו כל-פקודי בני-ישראל לבית אבתם מבן עשרים שנה ומעלה כל-יצא צבא בישראל.
במד	א	46	ויהיו כל-הפקדים שש-מאות אלף ושלשת אלפים וחמש מאות וחמשים.
במד	א	47	והלוים למטה אבתם לא התפקדו בתוכם.</P>
במד	א	48	וידבר יהוה אל-משה לאמר.
במד	א	49	אך את-מטה לוי לא תפקד ואת-ראשם לא תשא בתוך בני ישראל.
במד	א	50	ואתה הפקד את-הלוים על-משכן העדת ועל כל-כליו ועל כל-אשר-לו המה ישאו את-המשכן ואת-כל-כליו והם ישרתהו וסביב למשכן יחנו.
במד	א	51	ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת.
במד	א	52	וחנו בני ישראל איש על-מחנהו ואיש על-דגלו לצבאתם.
במד	א	53	והלוים יחנו סביב למשכן העדת ולא-יהיה קצף על-עדת בני ישראל ושמרו הלוים את-משמרת משכן העדות.
במד	א	54	ויעשו בני ישראל ככל אשר צוה יהוה את-משה כן עשו.</P>
במד	ב	1	וידבר יהוה אל-משה ואל-אהרן לאמר.
במד	ב	2	איש על-דגלו באתת לבית אבתם יחנו בני ישראל מנגד סביב לאהל-מועד יחנו.
במד	ב	3	והחנים קדמה מזרחה דגל מחנה יהודה לצבאתם ונשיא לבני יהודה נחשון בן-עמינדב.
במד	ב	4	וצבאו ופקדיהם ארבעה ושבעים אלף ושש מאות.
במד	ב	5	והחנים עליו מטה יששכר ונשיא לבני יששכר נתנאל בן-צוער.
במד	ב	6	וצבאו ופקדיו ארבעה וחמשים אלף וארבע מאות.
במד	ב	7	מטה זבולן ונשיא לבני זבולן אליאב בן-חלן.
במד	ב	8	וצבאו ופקדיו שבעה וחמשים אלף וארבע מאות.
במד	ב	9	כל-הפקדים למחנה יהודה מאת אלף ושמנים אלף וששת-אלפים וארבע-מאות לצבאתם ראשנה יסעו.</P>
במד	ב	10	דגל מחנה ראובן תימנה לצבאתם ונשיא לבני ראובן אליצור בן-שדיאור.
במד	ב	11	וצבאו ופקדיו ששה וארבעים אלף וחמש מאות.
במד	ב	12	והחונם עליו מטה שמעון ונשיא לבני שמעון שלמיאל בן-צורי-שדי.
במד	ב	13	וצבאו ופקדיהם תשעה וחמשים אלף ושלש מאות.
במד	ב	14	ומטה גד ונשיא לבני גד אליסף בן-רעואל.
במד	ב	15	וצבאו ופקדיהם חמשה וארבעים אלף ושש מאות וחמשים.
במד	ב	16	כל-הפקדים למחנה ראובן מאת אלף ואחד וחמשים אלף וארבע-מאות וחמשים לצבאתם ושנים יסעו.</P>
במד	ב	17	ונסע אהל-מועד מחנה הלוים בתוך המחנת כאשר יחנו כן יסעו איש על-ידו לדגליהם.</P>
במד	ב	18	דגל מחנה אפרים לצבאתם ימה ונשיא לבני אפרים אלישמע בן-עמיהוד.
במד	ב	19	וצבאו ופקדיהם ארבעים אלף וחמש מאות.
במד	ב	20	ועליו מטה מנשה ונשיא לבני מנשה גמליאל בן-פדהצור.
במד	ב	21	וצבאו ופקדיהם שנים ושלשים אלף ומאתים.
במד	ב	22	ומטה בנימן ונשיא לבני בנימן אבידן בן-גדעני.
במד	ב	23	וצבאו ופקדיהם חמשה ושלשים אלף וארבע מאות.
במד	ב	24	כל-הפקדים למחנה אפרים מאת אלף ושמנת-אלפים ומאה לצבאתם ושלשים יסעו.</P>
במד	ב	25	דגל מחנה דן צפנה לצבאתם ונשיא לבני דן אחיעזר בן-עמישדי.
במד	ב	26	וצבאו ופקדיהם שנים וששים אלף ושבע מאות.
במד	ב	27	והחנים עליו מטה אשר ונשיא לבני אשר פגעיאל בן-עכרן.
במד	ב	28	וצבאו ופקדיהם אחד וארבעים אלף וחמש מאות.
במד	ב	29	ומטה נפתלי ונשיא לבני נפתלי אחירע בן-עינן.
במד	ב	30	וצבאו ופקדיהם שלשה וחמשים אלף וארבע מאות.
במד	ב	31	כל-הפקדים למחנה דן מאת אלף ושבעה וחמשים אלף ושש מאות לאחרנה יסעו לדגליהם.</P>
במד	ב	32	אלה פקודי בני-ישראל לבית אבתם כל-פקודי המחנת לצבאתם שש-מאות אלף ושלשת אלפים וחמש מאות וחמשים.
במד	ב	33	והלוים לא התפקדו בתוך בני ישראל כאשר צוה יהוה את-משה.
במד	ב	34	ויעשו בני ישראל ככל אשר-צוה יהוה את-משה כן-חנו לדגליהם וכן נסעו איש למשפחתיו על-בית אבתיו.</P>
במד	ג	1	ואלה תולדת אהרן ומשה ביום דבר יהוה את-משה בהר סיני.
במד	ג	2	ואלה שמות בני-אהרן הבכר נדב ואביהוא אלעזר ואיתמר.
במד	ג	3	אלה שמות בני אהרן הכהנים המשחים אשר-מלא ידם לכהן.
במד	ג	4	וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא-היו להם ויכהן אלעזר ואיתמר על-פני אהרן אביהם.</P>
במד	ג	5	וידבר יהוה אל-משה לאמר.
במד	ג	6	הקרב את-מטה לוי והעמדת אתו לפני אהרן הכהן ושרתו אתו.
במד	ג	7	ושמרו את-משמרתו ואת-משמרת כל-העדה לפני אהל מועד לעבד את-עבדת המשכן.
במד	ג	8	ושמרו את-כל-כלי אהל מועד ואת-משמרת בני ישראל לעבד את-עבדת המשכן.
במד	ג	9	ונתתה את-הלוים לאהרן ולבניו נתונם נתונם המה לו מאת בני ישראל.
במד	ג	10	ואת-אהרן ואת-בניו תפקד ושמרו את-כהנתם והזר הקרב יומת.</P>
במד	ג	11	וידבר יהוה אל-משה לאמר.
במד	ג	12	ואני הנה לקחתי את-הלוים מתוך בני ישראל תחת כל-בכור פטר רחם מבני ישראל והיו לי הלוים.
במד	ג	13	כי לי כל-בכור ביום הכתי כל-בכור בארץ מצרים הקדשתי לי כל-בכור בישראל מאדם עד-בהמה לי יהיו אני יהוה.</P>
במד	ג	14	וידבר יהוה אל-משה במדבר סיני לאמר.
במד	ג	15	פקד את-בני לוי לבית אבתם למשפחתם כל-זכר מבן-חדש ומעלה תפקדם.
במד	ג	16	ויפקד אתם משה על-פי יהוה כאשר צוה.
במד	ג	17	ויהיו-אלה בני-לוי בשמתם גרשון וקהת ומררי.
במד	ג	18	ואלה שמות בני-גרשון למשפחתם לבני ושמעי.
במד	ג	19	ובני קהת למשפחתם עמרם ויצהר חברון ועזיאל.
במד	ג	20	ובני מררי למשפחתם מחלי ומושי אלה הם משפחת הלוי לבית אבתם.
במד	ג	21	לגרשון משפחת הלבני ומשפחת השמעי אלה הם משפחת הגרשני.
במד	ג	22	פקדיהם במספר כל-זכר מבן-חדש ומעלה פקדיהם שבעת אלפים וחמש מאות.
במד	ג	23	משפחת הגרשני אחרי המשכן יחנו ימה.
במד	ג	24	ונשיא בית-אב לגרשני אליסף בן-לאל.
במד	ג	25	ומשמרת בני-גרשון באהל מועד המשכן והאהל מכסהו ומסך פתח אהל מועד.
במד	ג	26	וקלעי החצר ואת-מסך פתח החצר אשר על-המשכן ועל-המזבח סביב ואת מיתריו לכל עבדתו.</P>
במד	ג	27	ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי.
במד	ג	28	במספר כל-זכר מבן-חדש ומעלה שמנת אלפים ושש מאות שמרי משמרת הקדש.
במד	ג	29	משפחת בני-קהת יחנו על ירך המשכן תימנה.
במד	ג	30	ונשיא בית-אב למשפחת הקהתי אליצפן בן-עזיאל.
במד	ג	31	ומשמרתם הארן והשלחן והמנרה והמזבחת וכלי הקדש אשר ישרתו בהם והמסך וכל עבדתו.
במד	ג	32	ונשיא נשיאי הלוי אלעזר בן-אהרן הכהן פקדת שמרי משמרת הקדש.
במד	ג	33	למררי משפחת המחלי ומשפחת המושי אלה הם משפחת מררי.
במד	ג	34	ופקדיהם במספר כל-זכר מבן-חדש ומעלה ששת אלפים ומאתים.
במד	ג	35	ונשיא בית-אב למשפחת מררי צוריאל בן-אביחיל על ירך המשכן יחנו צפנה.
במד	ג	36	ופקדת משמרת בני מררי קרשי המשכן ובריחיו ועמדיו ואדניו וכל-כליו וכל עבדתו.
במד	ג	37	ועמדי החצר סביב ואדניהם ויתדתם ומיתריהם.
במד	ג	38	והחנים לפני המשכן קדמה לפני אהל-מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת.
במד	ג	39	כל-פקודי הלוים אשר פקד משה ואהרן על-פי יהוה למשפחתם כל-זכר מבן-חדש ומעלה שנים ועשרים אלף.</P>
במד	ג	40	ויאמר יהוה אל-משה פקד כל-בכר זכר לבני ישראל מבן-חדש ומעלה ושא את מספר שמתם.
במד	ג	41	ולקחת את-הלוים לי אני יהוה תחת כל-בכר בבני ישראל ואת בהמת הלוים תחת כל-בכור בבהמת בני ישראל.
במד	ג	42	ויפקד משה כאשר צוה יהוה אתו את-כל-בכור בבני ישראל.
במד	ג	43	ויהי כל-בכור זכר במספר שמת מבן-חדש ומעלה לפקדיהם שנים ועשרים אלף שלשה ושבעים ומאתים.</P>
במד	ג	44	וידבר יהוה אל-משה לאמר.
במד	ג	45	קח את-הלוים תחת כל-בכור בבני ישראל ואת-בהמת הלוים תחת בהמתם והיו-לי הלוים אני יהוה.
במד	ג	46	ואת פדויי השלשה והשבעים והמאתים העדפים על-הלוים מבכור בני ישראל.
במד	ג	47	ולקחת חמשת חמשת שקלים לגלגלת בשקל הקדש תקח עשרים גרה השקל.
במד	ג	48	ונתתה הכסף לאהרן ולבניו פדויי העדפים בהם.
במד	ג	49	ויקח משה את כסף הפדיום מאת העדפים על פדויי הלוים.
במד	ג	50	מאת בכור בני ישראל לקח את-הכסף חמשה וששים ושלש מאות ואלף בשקל הקדש.
במד	ג	51	ויתן משה את-כסף הפדים לאהרן ולבניו על-פי יהוה כאשר צוה יהוה את-משה.</P>
במד	ד	1	וידבר יהוה אל-משה ואל-אהרן לאמר.
במד	ד	2	נשא את-ראש בני קהת מתוך בני לוי למשפחתם לבית אבתם.
במד	ד	3	מבן שלשים שנה ומעלה ועד בן-חמשים שנה כל-בא לצבא לעשות מלאכה באהל מועד.
במד	ד	4	זאת עבדת בני-קהת באהל מועד קדש הקדשים.
במד	ד	5	ובא אהרן ובניו בנסע המחנה והורדו את פרכת המסך וכסו-בה את ארן העדת.
במד	ד	6	ונתנו עליו כסוי עור תחש ופרשו בגד-כליל תכלת מלמעלה ושמו בדיו.
במד	ד	7	ועל שלחן הפנים יפרשו בגד תכלת ונתנו עליו את-הקערת ואת-הכפת ואת-המנקית ואת קשות הנסך ולחם התמיד עליו יהיה.
במד	ד	8	ופרשו עליהם בגד תולעת שני וכסו אתו במכסה עור תחש ושמו את-בדיו.
במד	ד	9	ולקחו בגד תכלת וכסו את-מנרת המאור ואת-נרתיה ואת-מלקחיה ואת-מחתתיה ואת כל-כלי שמנה אשר ישרתו-לה בהם.
במד	ד	10	ונתנו אתה ואת-כל-כליה אל-מכסה עור תחש ונתנו על-המוט.
במד	ד	11	ועל מזבח הזהב יפרשו בגד תכלת וכסו אתו במכסה עור תחש ושמו את-בדיו.
במד	ד	12	ולקחו את-כל-כלי השרת אשר ישרתו-בם בקדש ונתנו אל-בגד תכלת וכסו אותם במכסה עור תחש ונתנו על-המוט.
במד	ד	13	ודשנו את-המזבח ופרשו עליו בגד ארגמן.
במד	ד	14	ונתנו עליו את-כל-כליו אשר ישרתו עליו בהם את-המחתת את-המזלגת ואת-היעים ואת-המזרקת כל כלי המזבח ופרשו עליו כסוי עור תחש ושמו בדיו.
במד	ד	15	וכלה אהרן-ובניו לכסת את-הקדש ואת-כל-כלי הקדש בנסע המחנה ואחרי-כן יבאו בני-קהת לשאת ולא-יגעו אל-הקדש ומתו אלה משא בני-קהת באהל מועד.
במד	ד	16	ופקדת אלעזר בן-אהרן הכהן שמן המאור וקטרת הסמים ומנחת התמיד ושמן המשחה פקדת כל-המשכן וכל-אשר-בו בקדש ובכליו.</P>
במד	ד	17	וידבר יהוה אל-משה ואל-אהרן לאמר.
במד	ד	18	אל-תכריתו את-שבט משפחת הקהתי מתוך הלוים.
במד	ד	19	וזאת עשו להם וחיו ולא ימתו בגשתם את-קדש הקדשים אהרן ובניו יבאו ושמו אותם איש איש על-עבדתו ואל-משאו.
במד	ד	20	ולא-יבאו לראות כבלע את-הקדש ומתו.</P>
במד	ד	21	וידבר יהוה אל-משה לאמר.
במד	ד	22	נשא את-ראש בני גרשון גם-הם לבית אבתם למשפחתם.
במד	ד	23	מבן שלשים שנה ומעלה עד בן-חמשים שנה תפקד אותם כל-הבא לצבא צבא לעבד עבדה באהל מועד.
במד	ד	24	זאת עבדת משפחת הגרשני לעבד ולמשא.
במד	ד	25	ונשאו את-יריעת המשכן ואת-אהל מועד מכסהו ומכסה התחש אשר-עליו מלמעלה ואת-מסך פתח אהל מועד.
במד	ד	26	ואת קלעי החצר ואת-מסך פתח שער החצר אשר על-המשכן ועל-המזבח סביב ואת מיתריהם ואת-כל-כלי עבדתם ואת כל-אשר יעשה להם ועבדו.
במד	ד	27	על-פי אהרן ובניו תהיה כל-עבדת בני הגרשני לכל-משאם ולכל עבדתם ופקדתם עלהם במשמרת את כל-משאם.
במד	ד	28	זאת עבדת משפחת בני הגרשני באהל מועד ומשמרתם ביד איתמר בן-אהרן הכהן.</P>
במד	ד	29	בני מררי למשפחתם לבית-אבתם תפקד אתם.
במד	ד	30	מבן שלשים שנה ומעלה ועד בן-חמשים שנה תפקדם כל-הבא לצבא לעבד את-עבדת אהל מועד.
במד	ד	31	וזאת משמרת משאם לכל-עבדתם באהל מועד קרשי המשכן ובריחיו ועמודיו ואדניו.
במד	ד	32	ועמודי החצר סביב ואדניהם ויתדתם ומיתריהם לכל-כליהם ולכל עבדתם ובשמת תפקדו את-כלי משמרת משאם.
במד	ד	33	זאת עבדת משפחת בני מררי לכל-עבדתם באהל מועד ביד איתמר בן-אהרן הכהן.
במד	ד	34	ויפקד משה ואהרן ונשיאי העדה את-בני הקהתי למשפחתם ולבית אבתם.
במד	ד	35	מבן שלשים שנה ומעלה ועד בן-חמשים שנה כל-הבא לצבא לעבדה באהל מועד.
במד	ד	36	ויהיו פקדיהם למשפחתם אלפים שבע מאות וחמשים.
במד	ד	37	אלה פקודי משפחת הקהתי כל-העבד באהל מועד אשר פקד משה ואהרן על-פי יהוה ביד-משה.</P>
במד	ד	38	ופקודי בני גרשון למשפחותם ולבית אבתם.
במד	ד	39	מבן שלשים שנה ומעלה ועד בן-חמשים שנה כל-הבא לצבא לעבדה באהל מועד.
במד	ד	40	ויהיו פקדיהם למשפחתם לבית אבתם אלפים ושש מאות ושלשים.
במד	ד	41	אלה פקודי משפחת בני גרשון כל-העבד באהל מועד אשר פקד משה ואהרן על-פי יהוה.
במד	ד	42	ופקודי משפחת בני מררי למשפחתם לבית אבתם.
במד	ד	43	מבן שלשים שנה ומעלה ועד בן-חמשים שנה כל-הבא לצבא לעבדה באהל מועד.
במד	ד	44	ויהיו פקדיהם למשפחתם שלשת אלפים ומאתים.
במד	ד	45	אלה פקודי משפחת בני מררי אשר פקד משה ואהרן על-פי יהוה ביד-משה.
במד	ד	46	כל-הפקדים אשר פקד משה ואהרן ונשיאי ישראל את-הלוים למשפחתם ולבית אבתם.
במד	ד	47	מבן שלשים שנה ומעלה ועד בן-חמשים שנה כל-הבא לעבד עבדת עבדה ועבדת משא באהל מועד.
במד	ד	48	ויהיו פקדיהם שמנת אלפים וחמש מאות ושמנים.
במד	ד	49	על-פי יהוה פקד אותם ביד-משה איש איש על-עבדתו ועל-משאו ופקדיו אשר-צוה יהוה את-משה.</P>
במד	ה	1	וידבר יהוה אל-משה לאמר.
במד	ה	2	צו את-בני ישראל וישלחו מן-המחנה כל-צרוע וכל-זב וכל טמא לנפש.
במד	ה	3	מזכר עד-נקבה תשלחו אל-מחוץ למחנה תשלחום ולא יטמאו את-מחניהם אשר אני שכן בתוכם.
במד	ה	4	ויעשו-כן בני ישראל וישלחו אותם אל-מחוץ למחנה כאשר דבר יהוה אל-משה כן עשו בני ישראל.</P>
במד	ה	5	וידבר יהוה אל-משה לאמר.
במד	ה	6	דבר אל-בני ישראל איש או-אשה כי יעשו מכל-חטאת האדם למעל מעל ביהוה ואשמה הנפש ההוא.
במד	ה	7	והתודו את-חטאתם אשר עשו והשיב את-אשמו בראשו וחמישתו יסף עליו ונתן לאשר אשם לו.
במד	ה	8	ואם-אין לאיש גאל להשיב האשם אליו האשם המושב ליהוה לכהן מלבד איל הכפרים אשר יכפר-בו עליו.
במד	ה	9	וכל-תרומה לכל-קדשי בני-ישראל אשר-יקריבו לכהן לו יהיה.
במד	ה	10	ואיש את-קדשיו לו יהיו איש אשר-יתן לכהן לו יהיה.</P>
במד	ה	11	וידבר יהוה אל-משה לאמר.
במד	ה	12	דבר אל-בני ישראל ואמרת אלהם איש איש כי-תשטה אשתו ומעלה בו מעל.
במד	ה	13	ושכב איש אתה שכבת-זרע ונעלם מעיני אישה ונסתרה והיא נטמאה ועד אין בה והוא לא נתפשה.
במד	ה	14	ועבר עליו רוח-קנאה וקנא את-אשתו והוא נטמאה או-עבר עליו רוח-קנאה וקנא את-אשתו והיא לא נטמאה.
במד	ה	15	והביא האיש את-אשתו אל-הכהן והביא את-קרבנה עליה עשירת האיפה קמח שערים לא-יצק עליו שמן ולא-יתן עליו לבנה כי-מנחת קנאת הוא מנחת זכרון מזכרת עון.
במד	ה	16	והקריב אתה הכהן והעמדה לפני יהוה.
במד	ה	17	ולקח הכהן מים קדשים בכלי-חרש ומן-העפר אשר יהיה בקרקע המשכן יקח הכהן ונתן אל-המים.
במד	ה	18	והעמיד הכהן את-האשה לפני יהוה ופרע את-ראש האשה ונתן על-כפיה את מנחת הזכרון מנחת קנאת הוא וביד הכהן יהיו מי המרים המאררים.
במד	ה	19	והשביע אתה הכהן ואמר אל-האשה אם-לא שכב איש אתך ואם-לא שטית טמאה תחת אישך הנקי ממי המרים המאררים האלה.
במד	ה	20	ואת כי שטית תחת אישך וכי נטמאת ויתן איש בך את-שכבתו מבלעדי אישך.
במד	ה	21	והשביע הכהן את-האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך בתת יהוה את-ירכך נפלת ואת-בטנך צבה.
במד	ה	22	ובאו המים המאררים האלה במעיך לצבות בטן ולנפל ירך ואמרה האשה אמן אמן.
במד	ה	23	וכתב את-האלת האלה הכהן בספר ומחה אל-מי המרים.
במד	ה	24	והשקה את-האשה את-מי המרים המאררים ובאו בה המים המאררים למרים.
במד	ה	25	ולקח הכהן מיד האשה את מנחת הקנאת והניף את-המנחה לפני יהוה והקריב אתה אל-המזבח.
במד	ה	26	וקמץ הכהן מן-המנחה את-אזכרתה והקטיר המזבחה ואחר ישקה את-האשה את-המים.
במד	ה	27	והשקה את-המים והיתה אם-נטמאה ותמעל מעל באישה ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה.
במד	ה	28	ואם-לא נטמאה האשה וטהרה הוא ונקתה ונזרעה זרע.
במד	ה	29	זאת תורת הקנאת אשר תשטה אשה תחת אישה ונטמאה.
במד	ה	30	או איש אשר תעבר עליו רוח קנאה וקנא את-אשתו והעמיד את-האשה לפני יהוה ועשה לה הכהן את כל-התורה הזאת.
במד	ה	31	ונקה האיש מעון והאשה ההוא תשא את-עונה.</P>
במד	ו	1	וידבר יהוה אל-משה לאמר.
במד	ו	2	דבר אל-בני ישראל ואמרת אלהם איש או-אשה כי יפלא לנדר נדר נזיר להזיר ליהוה.
במד	ו	3	מיין ושכר יזיר חמץ יין וחמץ שכר לא ישתה וכל-משרת ענבים לא ישתה וענבים לחים ויבשים לא יאכל.
במד	ו	4	כל ימי נזרו מכל אשר יעשה מגפן היין מחרצנים ועד-זג לא יאכל.
במד	ו	5	כל-ימי נדר נזרו תער לא-יעבר על-ראשו עד-מלאת הימם אשר-יזיר ליהוה קדש יהיה גדל פרע שער ראשו.
במד	ו	6	כל-ימי הזירו ליהוה על-נפש מת לא יבא.
במד	ו	7	לאביו ולאמו לאחיו ולאחתו לא-יטמא להם במתם כי נזר אלהיו על-ראשו.
במד	ו	8	כל ימי נזרו קדש הוא ליהוה.
במד	ו	9	וכי-ימות מת עליו בפתע פתאם וטמא ראש נזרו וגלח ראשו ביום טהרתו ביום השביעי יגלחנו.
במד	ו	10	וביום השמיני יבא שתי תרים או שני בני יונה אל-הכהן אל-פתח אהל מועד.
במד	ו	11	ועשה הכהן אחד לחטאת ואחד לעלה וכפר עליו מאשר חטא על-הנפש וקדש את-ראשו ביום ההוא.
במד	ו	12	והזיר ליהוה את-ימי נזרו והביא כבש בן-שנתו לאשם והימים הראשנים יפלו כי טמא נזרו.
במד	ו	13	וזאת תורת הנזיר ביום מלאת ימי נזרו יביא אתו אל-פתח אהל מועד.
במד	ו	14	והקריב את-קרבנו ליהוה כבש בן-שנתו תמים אחד לעלה וכבשה אחת בת-שנתה תמימה לחטאת ואיל-אחד תמים לשלמים.
במד	ו	15	וסל מצות סלת חלת בלולת בשמן ורקיקי מצות משחים בשמן ומנחתם ונסכיהם.
במד	ו	16	והקריב הכהן לפני יהוה ועשה את-חטאתו ואת-עלתו.
במד	ו	17	ואת-האיל יעשה זבח שלמים ליהוה על סל המצות ועשה הכהן את-מנחתו ואת-נסכו.
במד	ו	18	וגלח הנזיר פתח אהל מועד את-ראש נזרו ולקח את-שער ראש נזרו ונתן על-האש אשר-תחת זבח השלמים.
במד	ו	19	ולקח הכהן את-הזרע בשלה מן-האיל וחלת מצה אחת מן-הסל ורקיק מצה אחד ונתן על-כפי הנזיר אחר התגלחו את-נזרו.
במד	ו	20	והניף אותם הכהן תנופה לפני יהוה קדש הוא לכהן על חזה התנופה ועל שוק התרומה ואחר ישתה הנזיר יין.
במד	ו	21	זאת תורת הנזיר אשר ידר קרבנו ליהוה על-נזרו מלבד אשר-תשיג ידו כפי נדרו אשר ידר כן יעשה על תורת נזרו.</P>
במד	ו	22	וידבר יהוה אל-משה לאמר.
במד	ו	23	דבר אל-אהרן ואל-בניו לאמר כה תברכו את-בני ישראל אמור להם.</P>
במד	ו	24	יברכך יהוה וישמרך.</P>
במד	ו	25	יאר יהוה פניו אליך ויחנך.</P>
במד	ו	26	ישא יהוה פניו אליך וישם לך שלום.</P>
במד	ו	27	ושמו את-שמי על-בני ישראל ואני אברכם.</P>
במד	ז	1	ויהי ביום כלות משה להקים את-המשכן וימשח אתו ויקדש אתו ואת-כל-כליו ואת-המזבח ואת-כל-כליו וימשחם ויקדש אתם.
במד	ז	2	ויקריבו נשיאי ישראל ראשי בית אבתם הם נשיאי המטת הם העמדים על-הפקדים.
במד	ז	3	ויביאו את-קרבנם לפני יהוה שש-עגלת צב ושני עשר בקר עגלה על-שני הנשאים ושור לאחד ויקריבו אותם לפני המשכן.
במד	ז	4	ויאמר יהוה אל-משה לאמר.
במד	ז	5	קח מאתם והיו לעבד את-עבדת אהל מועד ונתתה אותם אל-הלוים איש כפי עבדתו.
במד	ז	6	ויקח משה את-העגלת ואת-הבקר ויתן אותם אל-הלוים.
במד	ז	7	את שתי העגלות ואת ארבעת הבקר נתן לבני גרשון כפי עבדתם.
במד	ז	8	ואת ארבע העגלת ואת שמנת הבקר נתן לבני מררי כפי עבדתם ביד איתמר בן-אהרן הכהן.
במד	ז	9	ולבני קהת לא נתן כי-עבדת הקדש עלהם בכתף ישאו.
במד	ז	10	ויקריבו הנשאים את חנכת המזבח ביום המשח אתו ויקריבו הנשיאם את-קרבנם לפני המזבח.
במד	ז	11	ויאמר יהוה אל-משה נשיא אחד ליום נשיא אחד ליום יקריבו את-קרבנם לחנכת המזבח.</P>
במד	ז	12	ויהי המקריב ביום הראשון את-קרבנו נחשון בן-עמינדב למטה יהודה.
במד	ז	13	וקרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	14	כף אחת עשרה זהב מלאה קטרת.
במד	ז	15	פר אחד בן-בקר איל אחד כבש-אחד בן-שנתו לעלה.
במד	ז	16	שעיר-עזים אחד לחטאת.
במד	ז	17	ולזבח השלמים בקר שנים אילם חמשה עתודים חמשה כבשים בני-שנה חמשה זה קרבן נחשון בן-עמינדב.</P>
במד	ז	18	ביום השני הקריב נתנאל בן-צוער נשיא יששכר.
במד	ז	19	הקרב את-קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	20	כף אחת עשרה זהב מלאה קטרת.
במד	ז	21	פר אחד בן-בקר איל אחד כבש-אחד בן-שנתו לעלה.
במד	ז	22	שעיר-עזים אחד לחטאת.
במד	ז	23	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן נתנאל בן-צוער.</P>
במד	ז	24	ביום השלישי נשיא לבני זבולן אליאב בן-חלן.
במד	ז	25	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	26	כף אחת עשרה זהב מלאה קטרת.
במד	ז	27	פר אחד בן-בקר איל אחד כבש-אחד בן-שנתו לעלה.
במד	ז	28	שעיר-עזים אחד לחטאת.
במד	ז	29	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אליאב בן-חלן.</P>
במד	ז	30	ביום הרביעי נשיא לבני ראובן אליצור בן-שדיאור.
במד	ז	31	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	32	כף אחת עשרה זהב מלאה קטרת.
במד	ז	33	פר אחד בן-בקר איל אחד כבש-אחד בן-שנתו לעלה.
במד	ז	34	שעיר-עזים אחד לחטאת.
במד	ז	35	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אליצור בן-שדיאור.</P>
במד	ז	36	ביום החמישי נשיא לבני שמעון שלמיאל בן-צורישדי.
במד	ז	37	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	38	כף אחת עשרה זהב מלאה קטרת.
במד	ז	39	פר אחד בן-בקר איל אחד כבש-אחד בן-שנתו לעלה.
במד	ז	40	שעיר-עזים אחד לחטאת.
במד	ז	41	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן שלמיאל בן-צורישדי.</P>
במד	ז	42	ביום הששי נשיא לבני גד אליסף בן-דעואל.
במד	ז	43	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	44	כף אחת עשרה זהב מלאה קטרת.
במד	ז	45	פר אחד בן-בקר איל אחד כבש-אחד בן-שנתו לעלה.
במד	ז	46	שעיר-עזים אחד לחטאת.
במד	ז	47	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אליסף בן-דעואל.</P>
במד	ז	48	ביום השביעי נשיא לבני אפרים אלישמע בן-עמיהוד.
במד	ז	49	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	50	כף אחת עשרה זהב מלאה קטרת.
במד	ז	51	פר אחד בן-בקר איל אחד כבש-אחד בן-שנתו לעלה.
במד	ז	52	שעיר-עזים אחד לחטאת.
במד	ז	53	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אלישמע בן-עמיהוד.</P>
במד	ז	54	ביום השמיני נשיא לבני מנשה גמליאל בן-פדה-צור.
במד	ז	55	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	56	כף אחת עשרה זהב מלאה קטרת.
במד	ז	57	פר אחד בן-בקר איל אחד כבש-אחד בן-שנתו לעלה.
במד	ז	58	שעיר-עזים אחד לחטאת.
במד	ז	59	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן גמליאל בן-פדהצור.</P>
במד	ז	60	ביום התשיעי נשיא לבני בנימן אבידן בן-גדעני.
במד	ז	61	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	62	כף אחת עשרה זהב מלאה קטרת.
במד	ז	63	פר אחד בן-בקר איל אחד כבש-אחד בן-שנתו לעלה.
במד	ז	64	שעיר-עזים אחד לחטאת.
במד	ז	65	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אבידן בן-גדעני.</P>
במד	ז	66	ביום העשירי נשיא לבני דן אחיעזר בן-עמישדי.
במד	ז	67	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	68	כף אחת עשרה זהב מלאה קטרת.
במד	ז	69	פר אחד בן-בקר איל אחד כבש-אחד בן-שנתו לעלה.
במד	ז	70	שעיר-עזים אחד לחטאת.
במד	ז	71	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אחיעזר בן-עמישדי.</P>
במד	ז	72	ביום עשתי עשר יום נשיא לבני אשר פגעיאל בן-עכרן.
במד	ז	73	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	74	כף אחת עשרה זהב מלאה קטרת.
במד	ז	75	פר אחד בן-בקר איל אחד כבש-אחד בן-שנתו לעלה.
במד	ז	76	שעיר-עזים אחד לחטאת.
במד	ז	77	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן פגעיאל בן-עכרן.</P>
במד	ז	78	ביום שנים עשר יום נשיא לבני נפתלי אחירע בן-עינן.
במד	ז	79	קרבנו קערת-כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה.
במד	ז	80	כף אחת עשרה זהב מלאה קטרת.
במד	ז	81	פר אחד בן-בקר איל אחד כבש-אחד בן-שנתו לעלה.
במד	ז	82	שעיר-עזים אחד לחטאת.
במד	ז	83	ולזבח השלמים בקר שנים אילם חמשה עתדים חמשה כבשים בני-שנה חמשה זה קרבן אחירע בן-עינן.</P>
במד	ז	84	זאת חנכת המזבח ביום המשח אתו מאת נשיאי ישראל קערת כסף שתים עשרה מזרקי-כסף שנים עשר כפות זהב שתים עשרה.
במד	ז	85	שלשים ומאה הקערה האחת כסף ושבעים המזרק האחד כל כסף הכלים אלפים וארבע-מאות בשקל הקדש.
במד	ז	86	כפות זהב שתים-עשרה מלאת קטרת עשרה עשרה הכף בשקל הקדש כל-זהב הכפות עשרים ומאה.
במד	ז	87	כל-הבקר לעלה שנים עשר פרים אילם שנים-עשר כבשים בני-שנה שנים עשר ומנחתם ושעירי עזים שנים עשר לחטאת.
במד	ז	88	וכל בקר זבח השלמים עשרים וארבעה פרים אילם ששים עתדים ששים כבשים בני-שנה ששים זאת חנכת המזבח אחרי המשח אתו.
במד	ז	89	ובבא משה אל-אהל מועד לדבר אתו וישמע את-הקול מדבר אליו מעל הכפרת אשר על-ארן העדת מבין שני הכרבים וידבר אליו.</P>
במד	ח	1	וידבר יהוה אל-משה לאמר.
במד	ח	2	דבר אל-אהרן ואמרת אליו בהעלתך את-הנרת אל-מול פני המנורה יאירו שבעת הנרות.
במד	ח	3	ויעש כן אהרן אל-מול פני המנורה העלה נרתיה כאשר צוה יהוה את-משה.
במד	ח	4	וזה מעשה המנרה מקשה זהב עד-ירכה עד-פרחה מקשה הוא כמראה אשר הראה יהוה את-משה כן עשה את-המנרה.</P>
במד	ח	5	וידבר יהוה אל-משה לאמר.
במד	ח	6	קח את-הלוים מתוך בני ישראל וטהרת אתם.
במד	ח	7	וכה-תעשה להם לטהרם הזה עליהם מי חטאת והעבירו תער על-כל-בשרם וכבסו בגדיהם והטהרו.
במד	ח	8	ולקחו פר בן-בקר ומנחתו סלת בלולה בשמן ופר-שני בן-בקר תקח לחטאת.
במד	ח	9	והקרבת את-הלוים לפני אהל מועד והקהלת את-כל-עדת בני ישראל.
במד	ח	10	והקרבת את-הלוים לפני יהוה וסמכו בני-ישראל את-ידיהם על-הלוים.
במד	ח	11	והניף אהרן את-הלוים תנופה לפני יהוה מאת בני ישראל והיו לעבד את-עבדת יהוה.
במד	ח	12	והלוים יסמכו את-ידיהם על ראש הפרים ועשה את-האחד חטאת ואת-האחד עלה ליהוה לכפר על-הלוים.
במד	ח	13	והעמדת את-הלוים לפני אהרן ולפני בניו והנפת אתם תנופה ליהוה.
במד	ח	14	והבדלת את-הלוים מתוך בני ישראל והיו לי הלוים.
במד	ח	15	ואחרי-כן יבאו הלוים לעבד את-אהל מועד וטהרת אתם והנפת אתם תנופה.
במד	ח	16	כי נתנים נתנים המה לי מתוך בני ישראל תחת פטרת כל-רחם בכור כל מבני ישראל לקחתי אתם לי.
במד	ח	17	כי לי כל-בכור בבני ישראל באדם ובבהמה ביום הכתי כל-בכור בארץ מצרים הקדשתי אתם לי.
במד	ח	18	ואקח את-הלוים תחת כל-בכור בבני ישראל.
במד	ח	19	ואתנה את-הלוים נתנים לאהרן ולבניו מתוך בני ישראל לעבד את-עבדת בני-ישראל באהל מועד ולכפר על-בני ישראל ולא יהיה בבני ישראל נגף בגשת בני-ישראל אל-הקדש.
במד	ח	20	ויעש משה ואהרן וכל-עדת בני-ישראל ללוים ככל אשר-צוה יהוה את-משה ללוים כן-עשו להם בני ישראל.
במד	ח	21	ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם.
במד	ח	22	ואחרי-כן באו הלוים לעבד את-עבדתם באהל מועד לפני אהרן ולפני בניו כאשר צוה יהוה את-משה על-הלוים כן עשו להם.</P>
במד	ח	23	וידבר יהוה אל-משה לאמר.
במד	ח	24	זאת אשר ללוים מבן חמש ועשרים שנה ומעלה יבוא לצבא צבא בעבדת אהל מועד.
במד	ח	25	ומבן חמשים שנה ישוב מצבא העבדה ולא יעבד עוד.
במד	ח	26	ושרת את-אחיו באהל מועד לשמר משמרת ועבדה לא יעבד ככה תעשה ללוים במשמרתם.</P>
במד	ט	1	וידבר יהוה אל-משה במדבר-סיני בשנה השנית לצאתם מארץ מצרים בחדש הראשון לאמר.
במד	ט	2	ויעשו בני-ישראל את-הפסח במועדו.
במד	ט	3	בארבעה עשר-יום בחדש הזה בין הערבים תעשו אתו במעדו ככל-חקתיו וככל-משפטיו תעשו אתו.
במד	ט	4	וידבר משה אל-בני ישראל לעשת הפסח.
במד	ט	5	ויעשו את-הפסח בראשון בארבעה עשר יום לחדש בין הערבים במדבר סיני ככל אשר צוה יהוה את-משה כן עשו בני ישראל.
במד	ט	6	ויהי אנשים אשר היו טמאים לנפש אדם ולא-יכלו לעשת-הפסח ביום ההוא ויקרבו לפני משה ולפני אהרן ביום ההוא.
במד	ט	7	ויאמרו האנשים ההמה אליו אנחנו טמאים לנפש אדם למה נגרע לבלתי הקריב את-קרבן יהוה במעדו בתוך בני ישראל.
במד	ט	8	ויאמר אלהם משה עמדו ואשמעה מה-יצוה יהוה לכם.</P>
במד	ט	9	וידבר יהוה אל-משה לאמר.
במד	ט	10	דבר אל-בני ישראל לאמר איש איש כי-יהיה-טמא לנפש או בדרך רחקה לכם או לדרתיכם ועשה פסח ליהוה.
במד	ט	11	בחדש השני בארבעה עשר יום בין הערבים יעשו אתו על-מצות ומררים יאכלהו.
במד	ט	12	לא-ישאירו ממנו עד-בקר ועצם לא ישברו-בו ככל-חקת הפסח יעשו אתו.
במד	ט	13	והאיש אשר-הוא טהור ובדרך לא-היה וחדל לעשות הפסח ונכרתה הנפש ההוא מעמיה כי קרבן יהוה לא הקריב במעדו חטאו ישא האיש ההוא.
במד	ט	14	וכי-יגור אתכם גר ועשה פסח ליהוה כחקת הפסח וכמשפטו כן יעשה חקה אחת יהיה לכם ולגר ולאזרח הארץ.</P>
במד	ט	15	וביום הקים את-המשכן כסה הענן את-המשכן לאהל העדת ובערב יהיה על-המשכן כמראה-אש עד-בקר.
במד	ט	16	כן יהיה תמיד הענן יכסנו ומראה-אש לילה.
במד	ט	17	ולפי העלות הענן מעל האהל ואחרי-כן יסעו בני ישראל ובמקום אשר ישכן-שם הענן שם יחנו בני ישראל.
במד	ט	18	על-פי יהוה יסעו בני ישראל ועל-פי יהוה יחנו כל-ימי אשר ישכן הענן על-המשכן יחנו.
במד	ט	19	ובהאריך הענן על-המשכן ימים רבים ושמרו בני-ישראל את-משמרת יהוה ולא יסעו.
במד	ט	20	ויש אשר יהיה הענן ימים מספר על-המשכן על-פי יהוה יחנו ועל-פי יהוה יסעו.
במד	ט	21	ויש אשר-יהיה הענן מערב עד-בקר ונעלה הענן בבקר ונסעו או יומם ולילה ונעלה הענן ונסעו.
במד	ט	22	או-ימים או-חדש או-ימים בהאריך הענן על-המשכן לשכן עליו יחנו בני-ישראל ולא יסעו ובהעלתו יסעו.
במד	ט	23	על-פי יהוה יחנו ועל-פי יהוה יסעו את-משמרת יהוה שמרו על-פי יהוה ביד-משה.</P>
במד	טו	1	וידבר יהוה אל-משה לאמר.
במד	טו	2	דבר אל-בני ישראל ואמרת אלהם כי תבאו אל-ארץ מושבתיכם אשר אני נתן לכם.
במד	טו	3	ועשיתם אשה ליהוה עלה או-זבח לפלא-נדר או בנדבה או במעדיכם לעשות ריח ניחח ליהוה מן-הבקר או מן-הצאן.
במד	טו	4	והקריב המקריב קרבנו ליהוה מנחה סלת עשרון בלול ברבעית ההין שמן.
במד	טו	5	ויין לנסך רביעית ההין תעשה על-העלה או לזבח לכבש האחד.
במד	טו	6	או לאיל תעשה מנחה סלת שני עשרנים בלולה בשמן שלשית ההין.
במד	טו	7	ויין לנסך שלשית ההין תקריב ריח-ניחח ליהוה.
במד	טו	8	וכי-תעשה בן-בקר עלה או-זבח לפלא-נדר או-שלמים ליהוה.
במד	טו	9	והקריב על-בן-הבקר מנחה סלת שלשה עשרנים בלול בשמן חצי ההין.
במד	טו	10	ויין תקריב לנסך חצי ההין אשה ריח-ניחח ליהוה.
במד	טו	11	ככה יעשה לשור האחד או לאיל האחד או-לשה בכבשים או בעזים.
במד	טו	12	כמספר אשר תעשו ככה תעשו לאחד כמספרם.
במד	טו	13	כל-האזרח יעשה-ככה את-אלה להקריב אשה ריח-ניחח ליהוה.
במד	טו	14	וכי-יגור אתכם גר או אשר-בתוככם לדרתיכם ועשה אשה ריח-ניחח ליהוה כאשר תעשו כן יעשה.
במד	טו	15	הקהל חקה אחת לכם ולגר הגר חקת עולם לדרתיכם ככם כגר יהיה לפני יהוה.
במד	טו	16	תורה אחת ומשפט אחד יהיה לכם ולגר הגר אתכם.</P>
במד	טו	17	וידבר יהוה אל-משה לאמר.
במד	טו	18	דבר אל-בני ישראל ואמרת אלהם בבאכם אל-הארץ אשר אני מביא אתכם שמה.
במד	טו	19	והיה באכלכם מלחם הארץ תרימו תרומה ליהוה.
במד	טו	20	ראשית ערסתכם חלה תרימו תרומה כתרומת גרן כן תרימו אתה.
במד	טו	21	מראשית ערסתיכם תתנו ליהוה תרומה לדרתיכם.</P>
במד	טו	22	וכי תשגו ולא תעשו את כל-המצות האלה אשר-דבר יהוה אל-משה.
במד	טו	23	את כל-אשר צוה יהוה אליכם ביד-משה מן-היום אשר צוה יהוה והלאה לדרתיכם.
במד	טו	24	והיה אם מעיני העדה נעשתה לשגגה ועשו כל-העדה פר בן-בקר אחד לעלה לריח ניחח ליהוה ומנחתו ונסכו כמשפט ושעיר-עזים אחד לחטת.
במד	טו	25	וכפר הכהן על-כל-עדת בני ישראל ונסלח להם כי-שגגה הוא והם הביאו את-קרבנם אשה ליהוה וחטאתם לפני יהוה על-שגגתם.
במד	טו	26	ונסלח לכל-עדת בני ישראל ולגר הגר בתוכם כי לכל-העם בשגגה.</P>
במד	טו	27	ואם-נפש אחת תחטא בשגגה והקריבה עז בת-שנתה לחטאת.
במד	טו	28	וכפר הכהן על-הנפש השגגת בחטאה בשגגה לפני יהוה לכפר עליו ונסלח לו.
במד	טו	29	האזרח בבני ישראל ולגר הגר בתוכם תורה אחת יהיה לכם לעשה בשגגה.
במד	טו	30	והנפש אשר-תעשה ביד רמה מן-האזרח ומן-הגר את-יהוה הוא מגדף ונכרתה הנפש ההוא מקרב עמה.
במד	טו	31	כי דבר-יהוה בזה ואת-מצותו הפר הכרת תכרת הנפש ההוא עונה בה.</P>
במד	טו	32	ויהיו בני-ישראל במדבר וימצאו איש מקשש עצים ביום השבת.
במד	טו	33	ויקריבו אתו המצאים אתו מקשש עצים אל-משה ואל-אהרן ואל כל-העדה.
במד	טו	34	ויניחו אתו במשמר כי לא פרש מה-יעשה לו.</P>
במד	טו	35	ויאמר יהוה אל-משה מות יומת האיש רגום אתו באבנים כל-העדה מחוץ למחנה.
במד	טו	36	ויציאו אתו כל-העדה אל-מחוץ למחנה וירגמו אתו באבנים וימת כאשר צוה יהוה את-משה.</P>
במד	טו	37	ויאמר יהוה אל-משה לאמר.
במד	טו	38	דבר אל-בני ישראל ואמרת אלהם ועשו להם ציצת על-כנפי בגדיהם לדרתם ונתנו על-ציצת הכנף פתיל תכלת.
במד	טו	39	והיה לכם לציצת וראיתם אתו וזכרתם את-כל-מצות יהוה ועשיתם אתם ולא-תתורו אחרי לבבכם ואחרי עיניכם אשר-אתם זנים אחריהם.
במד	טו	40	למען תזכרו ועשיתם את-כל-מצותי והייתם קדשים לאלהיכם.
במד	טו	41	אני יהוה אלהיכם אשר הוצאתי אתכם מארץ מצרים להיות לכם לאלהים אני יהוה אלהיכם.</P>
במד	טז	1	ויקח קרח בן-יצהר בן-קהת בן-לוי ודתן ואבירם בני אליאב ואון בן-פלת בני ראובן.
במד	טז	2	ויקמו לפני משה ואנשים מבני-ישראל חמשים ומאתים נשיאי עדה קראי מועד אנשי-שם.
במד	טז	3	ויקהלו על-משה ועל-אהרן ויאמרו אלהם רב-לכם כי כל-העדה כלם קדשים ובתוכם יהוה ומדוע תתנשאו על-קהל יהוה.
במד	טז	4	וישמע משה ויפל על-פניו.
במד	טז	5	וידבר אל-קרח ואל-כל-עדתו לאמר בקר וידע יהוה את-אשר-לו ואת-הקדוש והקריב אליו ואת אשר יבחר-בו יקריב אליו.
במד	טז	6	זאת עשו קחו-לכם מחתות קרח וכל-עדתו.
במד	טז	7	ותנו בהן אש ושימו עליהן קטרת לפני יהוה מחר והיה האיש אשר-יבחר יהוה הוא הקדוש רב-לכם בני לוי.
במד	טז	8	ויאמר משה אל-קרח שמעו-נא בני לוי.
במד	טז	9	המעט מכם כי-הבדיל אלהי ישראל אתכם מעדת ישראל להקריב אתכם אליו לעבד את-עבדת משכן יהוה ולעמד לפני העדה לשרתם.
במד	טז	10	ויקרב אתך ואת-כל-אחיך בני-לוי אתך ובקשתם גם-כהנה.
במד	טז	11	לכן אתה וכל-עדתך הנעדים על-יהוה ואהרן מה-הוא כי תלונו עליו.
במד	טז	12	וישלח משה לקרא לדתן ולאבירם בני אליאב ויאמרו לא נעלה.
במד	טז	13	המעט כי העליתנו מארץ זבת חלב ודבש להמיתנו במדבר כי-תשתרר עלינו גם-השתרר.
במד	טז	14	אף לא אל-ארץ זבת חלב ודבש הביאתנו ותתן-לנו נחלת שדה וכרם העיני האנשים ההם תנקר לא נעלה.
במד	טז	15	ויחר למשה מאד ויאמר אל-יהוה אל-תפן אל-מנחתם לא חמור אחד מהם נשאתי ולא הרעתי את-אחד מהם.
במד	טז	16	ויאמר משה אל-קרח אתה וכל-עדתך היו לפני יהוה אתה והם ואהרן מחר.
במד	טז	17	וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו.
במד	טז	18	ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד ומשה ואהרן.
במד	טז	19	ויקהל עליהם קרח את-כל-העדה אל-פתח אהל מועד וירא כבוד-יהוה אל-כל-העדה.</P>
במד	טז	20	וידבר יהוה אל-משה ואל-אהרן לאמר.
במד	טז	21	הבדלו מתוך העדה הזאת ואכלה אתם כרגע.
במד	טז	22	ויפלו על-פניהם ויאמרו אל אלהי הרוחת לכל-בשר האיש אחד יחטא ועל כל-העדה תקצף.</P>
במד	טז	23	וידבר יהוה אל-משה לאמר.
במד	טז	24	דבר אל-העדה לאמר העלו מסביב למשכן-קרח דתן ואבירם.
במד	טז	25	ויקם משה וילך אל-דתן ואבירם וילכו אחריו זקני ישראל.
במד	טז	26	וידבר אל-העדה לאמר סורו נא מעל אהלי האנשים הרשעים האלה ואל-תגעו בכל-אשר להם פן-תספו בכל-חטאתם.
במד	טז	27	ויעלו מעל משכן-קרח דתן ואבירם מסביב ודתן ואבירם יצאו נצבים פתח אהליהם ונשיהם ובניהם וטפם.
במד	טז	28	ויאמר משה בזאת תדעון כי-יהוה שלחני לעשות את כל-המעשים האלה כי-לא מלבי.
במד	טז	29	אם-כמות כל-האדם ימתון אלה ופקדת כל-האדם יפקד עליהם לא יהוה שלחני.
במד	טז	30	ואם-בריאה יברא יהוה ופצתה האדמה את-פיה ובלעה אתם ואת-כל-אשר להם וירדו חיים שאלה וידעתם כי נאצו האנשים האלה את-יהוה.
במד	טז	31	ויהי ככלתו לדבר את כל-הדברים האלה ותבקע האדמה אשר תחתיהם.
במד	טז	32	ותפתח הארץ את-פיה ותבלע אתם ואת-בתיהם ואת כל-האדם אשר לקרח ואת כל-הרכוש.
במד	טז	33	וירדו הם וכל-אשר להם חיים שאלה ותכס עליהם הארץ ויאבדו מתוך הקהל.
במד	טז	34	וכל-ישראל אשר סביבתיהם נסו לקלם כי אמרו פן-תבלענו הארץ.
במד	טז	35	ואש יצאה מאת יהוה ותאכל את החמשים ומאתים איש מקריבי הקטרת.</P>
במד	י	1	וידבר יהוה אל-משה לאמר.
במד	י	2	עשה לך שתי חצוצרת כסף מקשה תעשה אתם והיו לך למקרא העדה ולמסע את-המחנות.
במד	י	3	ותקעו בהן ונועדו אליך כל-העדה אל-פתח אהל מועד.
במד	י	4	ואם-באחת יתקעו ונועדו אליך הנשיאים ראשי אלפי ישראל.
במד	י	5	ותקעתם תרועה ונסעו המחנות החנים קדמה.
במד	י	6	ותקעתם תרועה שנית ונסעו המחנות החנים תימנה תרועה יתקעו למסעיהם.
במד	י	7	ובהקהיל את-הקהל תתקעו ולא תריעו.
במד	י	8	ובני אהרן הכהנים יתקעו בחצצרות והיו לכם לחקת עולם לדרתיכם.
במד	י	9	וכי-תבאו מלחמה בארצכם על-הצר הצרר אתכם והרעתם בחצצרת ונזכרתם לפני יהוה אלהיכם ונושעתם מאיביכם.
במד	י	10	וביום שמחתכם ובמועדיכם ובראשי חדשכם ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם.</P>
במד	י	11	ויהי בשנה השנית בחדש השני בעשרים בחדש נעלה הענן מעל משכן העדת.
במד	י	12	ויסעו בני-ישראל למסעיהם ממדבר סיני וישכן הענן במדבר פארן.
במד	י	13	ויסעו בראשנה על-פי יהוה ביד-משה.
במד	י	14	ויסע דגל מחנה בני-יהודה בראשנה לצבאתם ועל-צבאו נחשון בן-עמינדב.
במד	י	15	ועל-צבא מטה בני יששכר נתנאל בן-צוער.
במד	י	16	ועל-צבא מטה בני זבולן אליאב בן-חלן.
במד	י	17	והורד המשכן ונסעו בני-גרשון ובני מררי נשאי המשכן.
במד	י	18	ונסע דגל מחנה ראובן לצבאתם ועל-צבאו אליצור בן-שדיאור.
במד	י	19	ועל-צבא מטה בני שמעון שלמיאל בן-צורי שדי.
במד	י	20	ועל-צבא מטה בני-גד אליסף בן-דעואל.
במד	י	21	ונסעו הקהתים נשאי המקדש והקימו את-המשכן עד-באם.
במד	י	22	ונסע דגל מחנה בני-אפרים לצבאתם ועל-צבאו אלישמע בן-עמיהוד.
במד	י	23	ועל-צבא מטה בני מנשה גמליאל בן-פדהצור.
במד	י	24	ועל-צבא מטה בני בנימן אבידן בן-גדעוני.
במד	י	25	ונסע דגל מחנה בני-דן מאסף לכל-המחנת לצבאתם ועל-צבאו אחיעזר בן-עמישדי.
במד	י	26	ועל-צבא מטה בני אשר פגעיאל בן-עכרן.
במד	י	27	ועל-צבא מטה בני נפתלי אחירע בן-עינן.
במד	י	28	אלה מסעי בני-ישראל לצבאתם ויסעו.</P>
במד	י	29	ויאמר משה לחבב בן-רעואל המדיני חתן משה נסעים אנחנו אל-המקום אשר אמר יהוה אתו אתן לכם לכה אתנו והטבנו לך כי-יהוה דבר-טוב על-ישראל.
במד	י	30	ויאמר אליו לא אלך כי אם-אל-ארצי ואל-מולדתי אלך.
במד	י	31	ויאמר אל-נא תעזב אתנו כי על-כן ידעת חנתנו במדבר והיית לנו לעינים.
במד	י	32	והיה כי-תלך עמנו והיה הטוב ההוא אשר ייטיב יהוה עמנו והטבנו לך.
במד	י	33	ויסעו מהר יהוה דרך שלשת ימים וארון ברית-יהוה נסע לפניהם דרך שלשת ימים לתור להם מנוחה.
במד	י	34	וענן יהוה עליהם יומם בנסעם מן-המחנה.</P>
במד	י	35	ויהי בנסע הארן ויאמר משה קומה יהוה ויפצו איביך וינסו משנאיך מפניך.
במד	י	36	ובנחה יאמר שובה יהוה רבבות אלפי ישראל.</P>
במד	יא	1	ויהי העם כמתאננים רע באזני יהוה וישמע יהוה ויחר אפו ותבער-בם אש יהוה ותאכל בקצה המחנה.
במד	יא	2	ויצעק העם אל-משה ויתפלל משה אל-יהוה ותשקע האש.
במד	יא	3	ויקרא שם-המקום ההוא תבערה כי-בערה בם אש יהוה.
במד	יא	4	והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר.
במד	יא	5	זכרנו את-הדגה אשר-נאכל במצרים חנם את הקשאים ואת האבטחים ואת-החציר ואת-הבצלים ואת-השומים.
במד	יא	6	ועתה נפשנו יבשה אין כל בלתי אל-המן עינינו.
במד	יא	7	והמן כזרע-גד הוא ועינו כעין הבדלח.
במד	יא	8	שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן.
במד	יא	9	וברדת הטל על-המחנה לילה ירד המן עליו.
במד	יא	10	וישמע משה את-העם בכה למשפחתיו איש לפתח אהלו ויחר-אף יהוה מאד ובעיני משה רע.
במד	יא	11	ויאמר משה אל-יהוה למה הרעת לעבדך ולמה לא-מצתי חן בעיניך לשום את-משא כל-העם הזה עלי.
במד	יא	12	האנכי הריתי את כל-העם הזה אם-אנכי ילדתיהו כי-תאמר אלי שאהו בחיקך כאשר ישא האמן את-הינק על האדמה אשר נשבעת לאבתיו.
במד	יא	13	מאין לי בשר לתת לכל-העם הזה כי-יבכו עלי לאמר תנה-לנו בשר ונאכלה.
במד	יא	14	לא-אוכל אנכי לבדי לשאת את-כל-העם הזה כי כבד ממני.
במד	יא	15	ואם-ככה את-עשה לי הרגני נא הרג אם-מצאתי חן בעיניך ואל-אראה ברעתי.</P>
במד	יא	16	ויאמר יהוה אל-משה אספה-לי שבעים איש מזקני ישראל אשר ידעת כי-הם זקני העם ושטריו ולקחת אתם אל-אהל מועד והתיצבו שם עמך.
במד	יא	17	וירדתי ודברתי עמך שם ואצלתי מן-הרוח אשר עליך ושמתי עליהם ונשאו אתך במשא העם ולא-תשא אתה לבדך.
במד	יא	18	ואל-העם תאמר התקדשו למחר ואכלתם בשר כי בכיתם באזני יהוה לאמר מי יאכלנו בשר כי-טוב לנו במצרים ונתן יהוה לכם בשר ואכלתם.
במד	יא	19	לא יום אחד תאכלון ולא יומים ולא חמשה ימים ולא עשרה ימים ולא עשרים יום.
במד	יא	20	עד חדש ימים עד אשר-יצא מאפכם והיה לכם לזרא יען כי-מאסתם את-יהוה אשר בקרבכם ותבכו לפניו לאמר למה זה יצאנו ממצרים.
במד	יא	21	ויאמר משה שש-מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים.
במד	יא	22	הצאן ובקר ישחט להם ומצא להם אם את-כל-דגי הים יאסף להם ומצא להם.</P>
במד	יא	23	ויאמר יהוה אל-משה היד יהוה תקצר עתה תראה היקרך דברי אם-לא.
במד	יא	24	ויצא משה וידבר אל-העם את דברי יהוה ויאסף שבעים איש מזקני העם ויעמד אתם סביבת האהל.
במד	יא	25	וירד יהוה בענן וידבר אליו ויאצל מן-הרוח אשר עליו ויתן על-שבעים איש הזקנים ויהי כנוח עליהם הרוח ויתנבאו ולא יספו.
במד	יא	26	וישארו שני-אנשים במחנה שם האחד אלדד ושם השני מידד ותנח עלהם הרוח והמה בכתבים ולא יצאו האהלה ויתנבאו במחנה.
במד	יא	27	וירץ הנער ויגד למשה ויאמר אלדד ומידד מתנבאים במחנה.
במד	יא	28	ויען יהושע בן-נון משרת משה מבחריו ויאמר אדני משה כלאם.
במד	יא	29	ויאמר לו משה המקנא אתה לי ומי יתן כל-עם יהוה נביאים כי-יתן יהוה את-רוחו עליהם.
במד	יא	30	ויאסף משה אל-המחנה הוא וזקני ישראל.
במד	יא	31	ורוח נסע מאת יהוה ויגז שלוים מן-הים ויטש על-המחנה כדרך יום כה וכדרך יום כה סביבות המחנה וכאמתים על-פני הארץ.
במד	יא	32	ויקם העם כל-היום ההוא וכל-הלילה וכל יום המחרת ויאספו את-השלו הממעיט אסף עשרה חמרים וישטחו להם שטוח סביבות המחנה.
במד	יא	33	הבשר עודנו בין שניהם טרם יכרת ואף יהוה חרה בעם ויך יהוה בעם מכה רבה מאד.
במד	יא	34	ויקרא את-שם-המקום ההוא קברות התאוה כי-שם קברו את-העם המתאוים.
במד	יא	35	מקברות התאוה נסעו העם חצרות ויהיו בחצרות.</P>
במד	יב	1	ותדבר מרים ואהרן במשה על-אדות האשה הכשית אשר לקח כי-אשה כשית לקח.
במד	יב	2	ויאמרו הרק אך-במשה דבר יהוה הלא גם-בנו דבר וישמע יהוה.
במד	יב	3	והאיש משה ענו מאד מכל האדם אשר על-פני האדמה.</P>
במד	יב	4	ויאמר יהוה פתאם אל-משה ואל-אהרן ואל-מרים צאו שלשתכם אל-אהל מועד ויצאו שלשתם.
במד	יב	5	וירד יהוה בעמוד ענן ויעמד פתח האהל ויקרא אהרן ומרים ויצאו שניהם.
במד	יב	6	ויאמר שמעו-נא דברי אם-יהיה נביאכם יהוה במראה אליו אתודע בחלום אדבר-בו.
במד	יב	7	לא-כן עבדי משה בכל-ביתי נאמן הוא.
במד	יב	8	פה אל-פה אדבר-בו ומראה ולא בחידת ותמנת יהוה יביט ומדוע לא יראתם לדבר בעבדי במשה.
במד	יב	9	ויחר אף יהוה בם וילך.
במד	יב	10	והענן סר מעל האהל והנה מרים מצרעת כשלג ויפן אהרן אל-מרים והנה מצרעת.
במד	יב	11	ויאמר אהרן אל-משה בי אדני אל-נא תשת עלינו חטאת אשר נואלנו ואשר חטאנו.
במד	יב	12	אל-נא תהי כמת אשר בצאתו מרחם אמו ויאכל חצי בשרו.
במד	יב	13	ויצעק משה אל-יהוה לאמר אל נא רפא נא לה.</P>
במד	יב	14	ויאמר יהוה אל-משה ואביה ירק ירק בפניה הלא תכלם שבעת ימים תסגר שבעת ימים מחוץ למחנה ואחר תאסף.
במד	יב	15	ותסגר מרים מחוץ למחנה שבעת ימים והעם לא נסע עד-האסף מרים.
במד	יב	16	ואחר נסעו העם מחצרות ויחנו במדבר פארן.</P>
במד	יג	1	וידבר יהוה אל-משה לאמר.
במד	יג	2	שלח-לך אנשים ויתרו את-ארץ כנען אשר-אני נתן לבני ישראל איש אחד איש אחד למטה אבתיו תשלחו כל נשיא בהם.
במד	יג	3	וישלח אתם משה ממדבר פארן על-פי יהוה כלם אנשים ראשי בני-ישראל המה.
במד	יג	4	ואלה שמותם למטה ראובן שמוע בן-זכור.
במד	יג	5	למטה שמעון שפט בן-חורי.
במד	יג	6	למטה יהודה כלב בן-יפנה.
במד	יג	7	למטה יששכר יגאל בן-יוסף.
במד	יג	8	למטה אפרים הושע בן-נון.
במד	יג	9	למטה בנימן פלטי בן-רפוא.
במד	יג	10	למטה זבולן גדיאל בן-סודי.
במד	יג	11	למטה יוסף למטה מנשה גדי בן-סוסי.
במד	יג	12	למטה דן עמיאל בן-גמלי.
במד	יג	13	למטה אשר סתור בן-מיכאל.
במד	יג	14	למטה נפתלי נחבי בן-ופסי.
במד	יג	15	למטה גד גאואל בן-מכי.
במד	יג	16	אלה שמות האנשים אשר-שלח משה לתור את-הארץ ויקרא משה להושע בן-נון יהושע.
במד	יג	17	וישלח אתם משה לתור את-ארץ כנען ויאמר אלהם עלו זה בנגב ועליתם את-ההר.
במד	יג	18	וראיתם את-הארץ מה-הוא ואת-העם הישב עליה החזק הוא הרפה המעט הוא אם-רב.
במד	יג	19	ומה הארץ אשר-הוא ישב בה הטובה הוא אם-רעה ומה הערים אשר-הוא יושב בהנה הבמחנים אם במבצרים.
במד	יג	20	ומה הארץ השמנה הוא אם-רזה היש-בה עץ אם-אין והתחזקתם ולקחתם מפרי הארץ והימים ימי בכורי ענבים.
במד	יג	21	ויעלו ויתרו את-הארץ ממדבר-צן עד-רחב לבא חמת.
במד	יג	22	ויעלו בנגב ויבא עד-חברון ושם אחימן ששי ותלמי ילידי הענק וחברון שבע שנים נבנתה לפני צען מצרים.
במד	יג	23	ויבאו עד-נחל אשכל ויכרתו משם זמורה ואשכול ענבים אחד וישאהו במוט בשנים ומן-הרמנים ומן-התאנים.
במד	יג	24	למקום ההוא קרא נחל אשכול על אדות האשכול אשר-כרתו משם בני ישראל.
במד	יג	25	וישבו מתור הארץ מקץ ארבעים יום.
במד	יג	26	וילכו ויבאו אל-משה ואל-אהרן ואל-כל-עדת בני-ישראל אל-מדבר פארן קדשה וישיבו אתם דבר ואת-כל-העדה ויראום את-פרי הארץ.
במד	יג	27	ויספרו-לו ויאמרו באנו אל-הארץ אשר שלחתנו וגם זבת חלב ודבש הוא וזה-פריה.
במד	יג	28	אפס כי-עז העם הישב בארץ והערים בצרות גדלת מאד וגם-ילדי הענק ראינו שם.
במד	יג	29	עמלק יושב בארץ הנגב והחתי והיבוסי והאמרי יושב בהר והכנעני יושב על-הים ועל יד הירדן.
במד	יג	30	ויהס כלב את-העם אל-משה ויאמר עלה נעלה וירשנו אתה כי-יכול נוכל לה.
במד	יג	31	והאנשים אשר-עלו עמו אמרו לא נוכל לעלות אל-העם כי-חזק הוא ממנו.
במד	יג	32	ויציאו דבת הארץ אשר תרו אתה אל-בני ישראל לאמר הארץ אשר עברנו בה לתור אתה ארץ אכלת יושביה הוא וכל-העם אשר-ראינו בתוכה אנשי מדות.
במד	יג	33	ושם ראינו את-הנפילים בני ענק מן-הנפלים ונהי בעינינו כחגבים וכן היינו בעיניהם.</P>
במד	יד	1	ותשא כל-העדה ויתנו את-קולם ויבכו העם בלילה ההוא.
במד	יד	2	וילנו על-משה ועל-אהרן כל בני ישראל ויאמרו אלהם כל-העדה לו-מתנו בארץ מצרים או במדבר הזה לו-מתנו.
במד	יד	3	ולמה יהוה מביא אתנו אל-הארץ הזאת לנפל בחרב נשינו וטפנו יהיו לבז הלוא טוב לנו שוב מצרימה.
במד	יד	4	ויאמרו איש אל-אחיו נתנה ראש ונשובה מצרימה.
במד	יד	5	ויפל משה ואהרן על-פניהם לפני כל-קהל עדת בני ישראל.
במד	יד	6	ויהושע בן-נון וכלב בן-יפנה מן-התרים את-הארץ קרעו בגדיהם.
במד	יד	7	ויאמרו אל-כל-עדת בני-ישראל לאמר הארץ אשר עברנו בה לתור אתה טובה הארץ מאד מאד.
במד	יד	8	אם-חפץ בנו יהוה והביא אתנו אל-הארץ הזאת ונתנה לנו ארץ אשר-הוא זבת חלב ודבש.
במד	יד	9	אך ביהוה אל-תמרדו ואתם אל-תיראו את-עם הארץ כי לחמנו הם סר צלם מעליהם ויהוה אתנו אל-תיראם.
במד	יד	10	ויאמרו כל-העדה לרגום אתם באבנים וכבוד יהוה נראה באהל מועד אל-כל-בני ישראל.</P>
במד	יד	11	ויאמר יהוה אל-משה עד-אנה ינאצני העם הזה ועד-אנה לא-יאמינו בי בכל האתות אשר עשיתי בקרבו.
במד	יד	12	אכנו בדבר ואורשנו ואעשה אתך לגוי-גדול ועצום ממנו.
במד	יד	13	ויאמר משה אל-יהוה ושמעו מצרים כי-העלית בכחך את-העם הזה מקרבו.
במד	יד	14	ואמרו אל-יושב הארץ הזאת שמעו כי-אתה יהוה בקרב העם הזה אשר-עין בעין נראה אתה יהוה ועננך עמד עלהם ובעמד ענן אתה הלך לפניהם יומם ובעמוד אש לילה.
במד	יד	15	והמתה את-העם הזה כאיש אחד ואמרו הגוים אשר-שמעו את-שמעך לאמר.
במד	יד	16	מבלתי יכלת יהוה להביא את-העם הזה אל-הארץ אשר-נשבע להם וישחטם במדבר.
במד	יד	17	ועתה יגדל-נא כח אדני כאשר דברת לאמר.
במד	יד	18	יהוה ארך אפים ורב-חסד נשא עון ופשע ונקה לא ינקה פקד עון אבות על-בנים על-שלשים ועל-רבעים.
במד	יד	19	סלח-נא לעון העם הזה כגדל חסדך וכאשר נשאתה לעם הזה ממצרים ועד-הנה.
במד	יד	20	ויאמר יהוה סלחתי כדברך.
במד	יד	21	ואולם חי-אני וימלא כבוד-יהוה את-כל-הארץ.
במד	יד	22	כי כל-האנשים הראים את-כבדי ואת-אתתי אשר-עשיתי במצרים ובמדבר וינסו אתי זה עשר פעמים ולא שמעו בקולי.
במד	יד	23	אם-יראו את-הארץ אשר נשבעתי לאבתם וכל-מנאצי לא יראוה.
במד	יד	24	ועבדי כלב עקב היתה רוח אחרת עמו וימלא אחרי והביאתיו אל-הארץ אשר-בא שמה וזרעו יורשנה.
במד	יד	25	והעמלקי והכנעני יושב בעמק מחר פנו וסעו לכם המדבר דרך ים-סוף.</P>
במד	יד	26	וידבר יהוה אל-משה ואל-אהרן לאמר.
במד	יד	27	עד-מתי לעדה הרעה הזאת אשר המה מלינים עלי את-תלנות בני ישראל אשר המה מלינים עלי שמעתי.
במד	יד	28	אמר אלהם חי-אני נאם-יהוה אם-לא כאשר דברתם באזני כן אעשה לכם.
במד	יד	29	במדבר הזה יפלו פגריכם וכל-פקדיכם לכל-מספרכם מבן עשרים שנה ומעלה אשר הלינתם עלי.
במד	יד	30	אם-אתם תבאו אל-הארץ אשר נשאתי את-ידי לשכן אתכם בה כי אם-כלב בן-יפנה ויהושע בן-נון.
במד	יד	31	וטפכם אשר אמרתם לבז יהיה והביאתי אתם וידעו את-הארץ אשר מאסתם בה.
במד	יד	32	ופגריכם אתם יפלו במדבר הזה.
במד	יד	33	ובניכם יהיו רעים במדבר ארבעים שנה ונשאו את-זנותיכם עד-תם פגריכם במדבר.
במד	יד	34	במספר הימים אשר-תרתם את-הארץ ארבעים יום יום לשנה יום לשנה תשאו את-עונתיכם ארבעים שנה וידעתם את-תנואתי.
במד	יד	35	אני יהוה דברתי אם-לא זאת אעשה לכל-העדה הרעה הזאת הנועדים עלי במדבר הזה יתמו ושם ימתו.
במד	יד	36	והאנשים אשר-שלח משה לתור את-הארץ וישבו וילונו עליו את-כל-העדה להוציא דבה על-הארץ.
במד	יד	37	וימתו האנשים מוצאי דבת-הארץ רעה במגפה לפני יהוה.
במד	יד	38	ויהושע בן-נון וכלב בן-יפנה חיו מן-האנשים ההם ההלכים לתור את-הארץ.
במד	יד	39	וידבר משה את-הדברים האלה אל-כל-בני ישראל ויתאבלו העם מאד.
במד	יד	40	וישכמו בבקר ויעלו אל-ראש-ההר לאמר הננו ועלינו אל-המקום אשר-אמר יהוה כי חטאנו.
במד	יד	41	ויאמר משה למה זה אתם עברים את-פי יהוה והוא לא תצלח.
במד	יד	42	אל-תעלו כי אין יהוה בקרבכם ולא תנגפו לפני איביכם.
במד	יד	43	כי העמלקי והכנעני שם לפניכם ונפלתם בחרב כי-על-כן שבתם מאחרי יהוה ולא-יהיה יהוה עמכם.
במד	יד	44	ויעפלו לעלות אל-ראש ההר וארון ברית-יהוה ומשה לא-משו מקרב המחנה.
במד	יד	45	וירד העמלקי והכנעני הישב בהר ההוא ויכום ויכתום עד-החרמה.</P>
במד	יז	1	וידבר יהוה אל-משה לאמר.
במד	יז	2	אמר אל-אלעזר בן-אהרן הכהן וירם את-המחתת מבין השרפה ואת-האש זרה-הלאה כי קדשו.
במד	יז	3	את מחתות החטאים האלה בנפשתם ועשו אתם רקעי פחים צפוי למזבח כי-הקריבם לפני-יהוה ויקדשו ויהיו לאות לבני ישראל.
במד	יז	4	ויקח אלעזר הכהן את מחתות הנחשת אשר הקריבו השרפים וירקעום צפוי למזבח.
במד	יז	5	זכרון לבני ישראל למען אשר לא-יקרב איש זר אשר לא מזרע אהרן הוא להקטיר קטרת לפני יהוה ולא-יהיה כקרח וכעדתו כאשר דבר יהוה ביד-משה לו.</P>
במד	יז	6	וילנו כל-עדת בני-ישראל ממחרת על-משה ועל-אהרן לאמר אתם המתם את-עם יהוה.
במד	יז	7	ויהי בהקהל העדה על-משה ועל-אהרן ויפנו אל-אהל מועד והנה כסהו הענן וירא כבוד יהוה.
במד	יז	8	ויבא משה ואהרן אל-פני אהל מועד.</P>
במד	יז	9	וידבר יהוה אל-משה לאמר.
במד	יז	10	הרמו מתוך העדה הזאת ואכלה אתם כרגע ויפלו על-פניהם.
במד	יז	11	ויאמר משה אל-אהרן קח את-המחתה ותן-עליה אש מעל המזבח ושים קטרת והולך מהרה אל-העדה וכפר עליהם כי-יצא הקצף מלפני יהוה החל הנגף.
במד	יז	12	ויקח אהרן כאשר דבר משה וירץ אל-תוך הקהל והנה החל הנגף בעם ויתן את-הקטרת ויכפר על-העם.
במד	יז	13	ויעמד בין-המתים ובין החיים ותעצר המגפה.
במד	יז	14	ויהיו המתים במגפה ארבעה עשר אלף ושבע מאות מלבד המתים על-דבר-קרח.
במד	יז	15	וישב אהרן אל-משה אל-פתח אהל מועד והמגפה נעצרה.</P>
במד	יז	16	וידבר יהוה אל-משה לאמר.
במד	יז	17	דבר אל-בני ישראל וקח מאתם מטה מטה לבית אב מאת כל-נשיאהם לבית אבתם שנים עשר מטות איש את-שמו תכתב על-מטהו.
במד	יז	18	ואת שם אהרן תכתב על-מטה לוי כי מטה אחד לראש בית אבותם.
במד	יז	19	והנחתם באהל מועד לפני העדות אשר אועד לכם שמה.
במד	יז	20	והיה האיש אשר אבחר-בו מטהו יפרח והשכתי מעלי את-תלנות בני ישראל אשר הם מלינם עליכם.
במד	יז	21	וידבר משה אל-בני ישראל ויתנו אליו כל-נשיאיהם מטה לנשיא אחד מטה לנשיא אחד לבית אבתם שנים עשר מטות ומטה אהרן בתוך מטותם.
במד	יז	22	וינח משה את-המטת לפני יהוה באהל העדת.
במד	יז	23	ויהי ממחרת ויבא משה אל-אהל העדות והנה פרח מטה-אהרן לבית לוי ויצא פרח ויצץ ציץ ויגמל שקדים.
במד	יז	24	ויצא משה את-כל-המטת מלפני יהוה אל-כל-בני ישראל ויראו ויקחו איש מטהו.</P>
במד	יז	25	ויאמר יהוה אל-משה השב את-מטה אהרן לפני העדות למשמרת לאות לבני-מרי ותכל תלונתם מעלי ולא ימתו.
במד	יז	26	ויעש משה כאשר צוה יהוה אתו כן עשה.</P>
במד	יז	27	ויאמרו בני ישראל אל-משה לאמר הן גוענו אבדנו כלנו אבדנו.
במד	יז	28	כל הקרב הקרב אל-משכן יהוה ימות האם תמנו לגוע.</P>
במד	יח	1	ויאמר יהוה אל-אהרן אתה ובניך ובית-אביך אתך תשאו את-עון המקדש ואתה ובניך אתך תשאו את-עון כהנתכם.
במד	יח	2	וגם את-אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת.
במד	יח	3	ושמרו משמרתך ומשמרת כל-האהל אך אל-כלי הקדש ואל-המזבח לא יקרבו ולא-ימתו גם-הם גם-אתם.
במד	יח	4	ונלוו עליך ושמרו את-משמרת אהל מועד לכל עבדת האהל וזר לא-יקרב אליכם.
במד	יח	5	ושמרתם את משמרת הקדש ואת משמרת המזבח ולא-יהיה עוד קצף על-בני ישראל.
במד	יח	6	ואני הנה לקחתי את-אחיכם הלוים מתוך בני ישראל לכם מתנה נתנים ליהוה לעבד את-עבדת אהל מועד.
במד	יח	7	ואתה ובניך אתך תשמרו את-כהנתכם לכל-דבר המזבח ולמבית לפרכת ועבדתם עבדת מתנה אתן את-כהנתכם והזר הקרב יומת.</P>
במד	יח	8	וידבר יהוה אל-אהרן ואני הנה נתתי לך את-משמרת תרומתי לכל-קדשי בני-ישראל לך נתתים למשחה ולבניך לחק-עולם.
במד	יח	9	זה-יהיה לך מקדש הקדשים מן-האש כל-קרבנם לכל-מנחתם ולכל-חטאתם ולכל-אשמם אשר ישיבו לי קדש קדשים לך הוא ולבניך.
במד	יח	10	בקדש הקדשים תאכלנו כל-זכר יאכל אתו קדש יהיה-לך.
במד	יח	11	וזה-לך תרומת מתנם לכל-תנופת בני ישראל לך נתתים ולבניך ולבנתיך אתך לחק-עולם כל-טהור בביתך יאכל אתו.
במד	יח	12	כל חלב יצהר וכל-חלב תירוש ודגן ראשיתם אשר-יתנו ליהוה לך נתתים.
במד	יח	13	בכורי כל-אשר בארצם אשר-יביאו ליהוה לך יהיה כל-טהור בביתך יאכלנו.
במד	יח	14	כל-חרם בישראל לך יהיה.
במד	יח	15	כל-פטר רחם לכל-בשר אשר-יקריבו ליהוה באדם ובבהמה יהיה-לך אך פדה תפדה את בכור האדם ואת בכור-הבהמה הטמאה תפדה.
במד	יח	16	ופדויו מבן-חדש תפדה בערכך כסף חמשת שקלים בשקל הקדש עשרים גרה הוא.
במד	יח	17	אך בכור-שור או-בכור כשב או-בכור עז לא תפדה קדש הם את-דמם תזרק על-המזבח ואת-חלבם תקטיר אשה לריח ניחח ליהוה.
במד	יח	18	ובשרם יהיה-לך כחזה התנופה וכשוק הימין לך יהיה.
במד	יח	19	כל תרומת הקדשים אשר ירימו בני-ישראל ליהוה נתתי לך ולבניך ולבנתיך אתך לחק-עולם ברית מלח עולם הוא לפני יהוה לך ולזרעך אתך.
במד	יח	20	ויאמר יהוה אל-אהרן בארצם לא תנחל וחלק לא-יהיה לך בתוכם אני חלקך ונחלתך בתוך בני ישראל.</P>
במד	יח	21	ולבני לוי הנה נתתי כל-מעשר בישראל לנחלה חלף עבדתם אשר-הם עבדים את-עבדת אהל מועד.
במד	יח	22	ולא-יקרבו עוד בני ישראל אל-אהל מועד לשאת חטא למות.
במד	יח	23	ועבד הלוי הוא את-עבדת אהל מועד והם ישאו עונם חקת עולם לדרתיכם ובתוך בני ישראל לא ינחלו נחלה.
במד	יח	24	כי את-מעשר בני-ישראל אשר ירימו ליהוה תרומה נתתי ללוים לנחלה על-כן אמרתי להם בתוך בני ישראל לא ינחלו נחלה.</P>
במד	יח	25	וידבר יהוה אל-משה לאמר.
במד	יח	26	ואל-הלוים תדבר ואמרת אלהם כי-תקחו מאת בני-ישראל את-המעשר אשר נתתי לכם מאתם בנחלתכם והרמתם ממנו תרומת יהוה מעשר מן-המעשר.
במד	יח	27	ונחשב לכם תרומתכם כדגן מן-הגרן וכמלאה מן-היקב.
במד	יח	28	כן תרימו גם-אתם תרומת יהוה מכל מעשרתיכם אשר תקחו מאת בני ישראל ונתתם ממנו את-תרומת יהוה לאהרן הכהן.
במד	יח	29	מכל מתנתיכם תרימו את כל-תרומת יהוה מכל-חלבו את-מקדשו ממנו.
במד	יח	30	ואמרת אלהם בהרימכם את-חלבו ממנו ונחשב ללוים כתבואת גרן וכתבואת יקב.
במד	יח	31	ואכלתם אתו בכל-מקום אתם וביתכם כי-שכר הוא לכם חלף עבדתכם באהל מועד.
במד	יח	32	ולא-תשאו עליו חטא בהרימכם את-חלבו ממנו ואת-קדשי בני-ישראל לא תחללו ולא תמותו.</P>
במד	יט	1	וידבר יהוה אל-משה ואל-אהרן לאמר.
במד	יט	2	זאת חקת התורה אשר-צוה יהוה לאמר דבר אל-בני ישראל ויקחו אליך פרה אדמה תמימה אשר אין-בה מום אשר לא-עלה עליה על.
במד	יט	3	ונתתם אתה אל-אלעזר הכהן והוציא אתה אל-מחוץ למחנה ושחט אתה לפניו.
במד	יט	4	ולקח אלעזר הכהן מדמה באצבעו והזה אל-נכח פני אהל-מועד מדמה שבע פעמים.
במד	יט	5	ושרף את-הפרה לעיניו את-ערה ואת-בשרה ואת-דמה על-פרשה ישרף.
במד	יט	6	ולקח הכהן עץ ארז ואזוב ושני תולעת והשליך אל-תוך שרפת הפרה.
במד	יט	7	וכבס בגדיו הכהן ורחץ בשרו במים ואחר יבא אל-המחנה וטמא הכהן עד-הערב.
במד	יט	8	והשרף אתה יכבס בגדיו במים ורחץ בשרו במים וטמא עד-הערב.
במד	יט	9	ואסף איש טהור את אפר הפרה והניח מחוץ למחנה במקום טהור והיתה לעדת בני-ישראל למשמרת למי נדה חטאת הוא.
במד	יט	10	וכבס האסף את-אפר הפרה את-בגדיו וטמא עד-הערב והיתה לבני ישראל ולגר הגר בתוכם לחקת עולם.
במד	יט	11	הנגע במת לכל-נפש אדם וטמא שבעת ימים.
במד	יט	12	הוא יתחטא-בו ביום השלישי וביום השביעי יטהר ואם-לא יתחטא ביום השלישי וביום השביעי לא יטהר.
במד	יט	13	כל-הנגע במת בנפש האדם אשר-ימות ולא יתחטא את-משכן יהוה טמא ונכרתה הנפש ההוא מישראל כי מי נדה לא-זרק עליו טמא יהיה עוד טמאתו בו.
במד	יט	14	זאת התורה אדם כי-ימות באהל כל-הבא אל-האהל וכל-אשר באהל יטמא שבעת ימים.
במד	יט	15	וכל כלי פתוח אשר אין-צמיד פתיל עליו טמא הוא.
במד	יט	16	וכל אשר-יגע על-פני השדה בחלל-חרב או במת או-בעצם אדם או בקבר יטמא שבעת ימים.
במד	יט	17	ולקחו לטמא מעפר שרפת החטאת ונתן עליו מים חיים אל-כלי.
במד	יט	18	ולקח אזוב וטבל במים איש טהור והזה על-האהל ועל-כל-הכלים ועל-הנפשות אשר היו-שם ועל-הנגע בעצם או בחלל או במת או בקבר.
במד	יט	19	והזה הטהר על-הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב.
במד	יט	20	ואיש אשר-יטמא ולא יתחטא ונכרתה הנפש ההוא מתוך הקהל כי את-מקדש יהוה טמא מי נדה לא-זרק עליו טמא הוא.
במד	יט	21	והיתה להם לחקת עולם ומזה מי-הנדה יכבס בגדיו והנגע במי הנדה יטמא עד-הערב.
במד	יט	22	וכל אשר-יגע-בו הטמא יטמא והנפש הנגעת תטמא עד-הערב.</P>
במד	כ	1	ויבאו בני-ישראל כל-העדה מדבר-צן בחדש הראשון וישב העם בקדש ותמת שם מרים ותקבר שם.
במד	כ	2	ולא-היה מים לעדה ויקהלו על-משה ועל-אהרן.
במד	כ	3	וירב העם עם-משה ויאמרו לאמר ולו גוענו בגוע אחינו לפני יהוה.
במד	כ	4	ולמה הבאתם את-קהל יהוה אל-המדבר הזה למות שם אנחנו ובעירנו.
במד	כ	5	ולמה העליתנו ממצרים להביא אתנו אל-המקום הרע הזה לא מקום זרע ותאנה וגפן ורמון ומים אין לשתות.
במד	כ	6	ויבא משה ואהרן מפני הקהל אל-פתח אהל מועד ויפלו על-פניהם וירא כבוד-יהוה אליהם.</P>
במד	כ	7	וידבר יהוה אל-משה לאמר.
במד	כ	8	קח את-המטה והקהל את-העדה אתה ואהרן אחיך ודברתם אל-הסלע לעיניהם ונתן מימיו והוצאת להם מים מן-הסלע והשקית את-העדה ואת-בעירם.
במד	כ	9	ויקח משה את-המטה מלפני יהוה כאשר צוהו.
במד	כ	10	ויקהלו משה ואהרן את-הקהל אל-פני הסלע ויאמר להם שמעו-נא המרים המן-הסלע הזה נוציא לכם מים.
במד	כ	11	וירם משה את-ידו ויך את-הסלע במטהו פעמים ויצאו מים רבים ותשת העדה ובעירם.</P>
במד	כ	12	ויאמר יהוה אל-משה ואל-אהרן יען לא-האמנתם בי להקדישני לעיני בני ישראל לכן לא תביאו את-הקהל הזה אל-הארץ אשר-נתתי להם.
במד	כ	13	המה מי מריבה אשר-רבו בני-ישראל את-יהוה ויקדש בם.</P>
במד	כ	14	וישלח משה מלאכים מקדש אל-מלך אדום כה אמר אחיך ישראל אתה ידעת את כל-התלאה אשר מצאתנו.
במד	כ	15	וירדו אבתינו מצרימה ונשב במצרים ימים רבים וירעו לנו מצרים ולאבתינו.
במד	כ	16	ונצעק אל-יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך.
במד	כ	17	נעברה-נא בארצך לא נעבר בשדה ובכרם ולא נשתה מי באר דרך המלך נלך לא נטה ימין ושמאול עד אשר-נעבר גבלך.
במד	כ	18	ויאמר אליו אדום לא תעבר בי פן-בחרב אצא לקראתך.
במד	כ	19	ויאמרו אליו בני-ישראל במסלה נעלה ואם-מימיך נשתה אני ומקני ונתתי מכרם רק אין-דבר ברגלי אעברה.
במד	כ	20	ויאמר לא תעבר ויצא אדום לקראתו בעם כבד וביד חזקה.
במד	כ	21	וימאן אדום נתן את-ישראל עבר בגבלו ויט ישראל מעליו.</P>
במד	כ	22	ויסעו מקדש ויבאו בני-ישראל כל-העדה הר ההר.
במד	כ	23	ויאמר יהוה אל-משה ואל-אהרן בהר ההר על-גבול ארץ-אדום לאמר.
במד	כ	24	יאסף אהרן אל-עמיו כי לא יבא אל-הארץ אשר נתתי לבני ישראל על אשר-מריתם את-פי למי מריבה.
במד	כ	25	קח את-אהרן ואת-אלעזר בנו והעל אתם הר ההר.
במד	כ	26	והפשט את-אהרן את-בגדיו והלבשתם את-אלעזר בנו ואהרן יאסף ומת שם.
במד	כ	27	ויעש משה כאשר צוה יהוה ויעלו אל-הר ההר לעיני כל-העדה.
במד	כ	28	ויפשט משה את-אהרן את-בגדיו וילבש אתם את-אלעזר בנו וימת אהרן שם בראש ההר וירד משה ואלעזר מן-ההר.
במד	כ	29	ויראו כל-העדה כי גוע אהרן ויבכו את-אהרן שלשים יום כל בית ישראל.</P>
במד	כא	1	וישמע הכנעני מלך-ערד ישב הנגב כי בא ישראל דרך האתרים וילחם בישראל וישב ממנו שבי.
במד	כא	2	וידר ישראל נדר ליהוה ויאמר אם-נתן תתן את-העם הזה בידי והחרמתי את-עריהם.
במד	כא	3	וישמע יהוה בקול ישראל ויתן את-הכנעני ויחרם אתהם ואת-עריהם ויקרא שם-המקום חרמה.</P>
במד	כא	4	ויסעו מהר ההר דרך ים-סוף לסבב את-ארץ אדום ותקצר נפש-העם בדרך.
במד	כא	5	וידבר העם באלהים ובמשה למה העליתנו ממצרים למות במדבר כי אין לחם ואין מים ונפשנו קצה בלחם הקלקל.
במד	כא	6	וישלח יהוה בעם את הנחשים השרפים וינשכו את-העם וימת עם-רב מישראל.
במד	כא	7	ויבא העם אל-משה ויאמרו חטאנו כי-דברנו ביהוה ובך התפלל אל-יהוה ויסר מעלינו את-הנחש ויתפלל משה בעד העם.
במד	כא	8	ויאמר יהוה אל-משה עשה לך שרף ושים אתו על-נס והיה כל-הנשוך וראה אתו וחי.
במד	כא	9	ויעש משה נחש נחשת וישמהו על-הנס והיה אם-נשך הנחש את-איש והביט אל-נחש הנחשת וחי.
במד	כא	10	ויסעו בני ישראל ויחנו באבת.
במד	כא	11	ויסעו מאבת ויחנו בעיי העברים במדבר אשר על-פני מואב ממזרח השמש.
במד	כא	12	משם נסעו ויחנו בנחל זרד.
במד	כא	13	משם נסעו ויחנו מעבר ארנון אשר במדבר היצא מגבל האמרי כי ארנון גבול מואב בין מואב ובין האמרי.
במד	כא	14	על-כן יאמר בספר מלחמת יהוה את-והב בסופה ואת-הנחלים ארנון.
במד	כא	15	ואשד הנחלים אשר נטה לשבת ער ונשען לגבול מואב.
במד	כא	16	ומשם בארה הוא הבאר אשר אמר יהוה למשה אסף את-העם ואתנה להם מים.</P>
במד	כא	17	אז ישיר ישראל את-השירה הזאת עלי באר ענו-לה.
במד	כא	18	באר חפרוה שרים כרוה נדיבי העם במחקק במשענתם וממדבר מתנה.
במד	כא	19	וממתנה נחליאל ומנחליאל במות.
במד	כא	20	ומבמות הגיא אשר בשדה מואב ראש הפסגה ונשקפה על-פני הישימן.</P>
במד	כא	21	וישלח ישראל מלאכים אל-סיחן מלך-האמרי לאמר.
במד	כא	22	אעברה בארצך לא נטה בשדה ובכרם לא נשתה מי באר בדרך המלך נלך עד אשר-נעבר גבלך.
במד	כא	23	ולא-נתן סיחן את-ישראל עבר בגבלו ויאסף סיחן את-כל-עמו ויצא לקראת ישראל המדברה ויבא יהצה וילחם בישראל.
במד	כא	24	ויכהו ישראל לפי-חרב ויירש את-ארצו מארנן עד-יבק עד-בני עמון כי עז גבול בני עמון.
במד	כא	25	ויקח ישראל את כל-הערים האלה וישב ישראל בכל-ערי האמרי בחשבון ובכל-בנתיה.
במד	כא	26	כי חשבון עיר סיחן מלך האמרי הוא והוא נלחם במלך מואב הראשון ויקח את-כל-ארצו מידו עד-ארנן.
במד	כא	27	על-כן יאמרו המשלים באו חשבון תבנה ותכונן עיר סיחון.
במד	כא	28	כי-אש יצאה מחשבון להבה מקרית סיחן אכלה ער מואב בעלי במות ארנן.
במד	כא	29	אוי-לך מואב אבדת עם-כמוש נתן בניו פליטם ובנתיו בשבית למלך אמרי סיחון.
במד	כא	30	ונירם אבד חשבון עד-דיבן ונשים עד-נפח אשר עד-מידבא.
במד	כא	31	וישב ישראל בארץ האמרי.
במד	כא	32	וישלח משה לרגל את-יעזר וילכדו בנתיה ויירש את-האמרי אשר-שם.
במד	כא	33	ויפנו ויעלו דרך הבשן ויצא עוג מלך-הבשן לקראתם הוא וכל-עמו למלחמה אדרעי.
במד	כא	34	ויאמר יהוה אל-משה אל-תירא אתו כי בידך נתתי אתו ואת-כל-עמו ואת-ארצו ועשית לו כאשר עשית לסיחן מלך האמרי אשר יושב בחשבון.
במד	כא	35	ויכו אתו ואת-בניו ואת-כל-עמו עד-בלתי השאיר-לו שריד ויירשו את-ארצו.</P>
במד	כב	1	ויסעו בני ישראל ויחנו בערבות מואב מעבר לירדן ירחו.</P>
במד	כב	2	וירא בלק בן-צפור את כל-אשר-עשה ישראל לאמרי.
במד	כב	3	ויגר מואב מפני העם מאד כי רב-הוא ויקץ מואב מפני בני ישראל.
במד	כב	4	ויאמר מואב אל-זקני מדין עתה ילחכו הקהל את-כל-סביבתינו כלחך השור את ירק השדה ובלק בן-צפור מלך למואב בעת ההוא.
במד	כב	5	וישלח מלאכים אל-בלעם בן-בעור פתורה אשר על-הנהר ארץ בני-עמו לקרא-לו לאמר הנה עם יצא ממצרים הנה כסה את-עין הארץ והוא ישב ממלי.
במד	כב	6	ועתה לכה-נא ארה-לי את-העם הזה כי-עצום הוא ממני אולי אוכל נכה-בו ואגרשנו מן-הארץ כי ידעתי את אשר-תברך מברך ואשר תאר יואר.
במד	כב	7	וילכו זקני מואב וזקני מדין וקסמים בידם ויבאו אל-בלעם וידברו אליו דברי בלק.
במד	כב	8	ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי-מואב עם-בלעם.
במד	כב	9	ויבא אלהים אל-בלעם ויאמר מי האנשים האלה עמך.
במד	כב	10	ויאמר בלעם אל-האלהים בלק בן-צפר מלך מואב שלח אלי.
במד	כב	11	הנה העם היצא ממצרים ויכס את-עין הארץ עתה לכה קבה-לי אתו אולי אוכל להלחם בו וגרשתיו.
במד	כב	12	ויאמר אלהים אל-בלעם לא תלך עמהם לא תאר את-העם כי ברוך הוא.
במד	כב	13	ויקם בלעם בבקר ויאמר אל-שרי בלק לכו אל-ארצכם כי מאן יהוה לתתי להלך עמכם.
במד	כב	14	ויקומו שרי מואב ויבאו אל-בלק ויאמרו מאן בלעם הלך עמנו.
במד	כב	15	ויסף עוד בלק שלח שרים רבים ונכבדים מאלה.
במד	כב	16	ויבאו אל-בלעם ויאמרו לו כה אמר בלק בן-צפור אל-נא תמנע מהלך אלי.
במד	כב	17	כי-כבד אכבדך מאד וכל אשר-תאמר אלי אעשה ולכה-נא קבה-לי את העם הזה.
במד	כב	18	ויען בלעם ויאמר אל-עבדי בלק אם-יתן-לי בלק מלא ביתו כסף וזהב לא אוכל לעבר את-פי יהוה אלהי לעשות קטנה או גדולה.
במד	כב	19	ועתה שבו נא בזה גם-אתם הלילה ואדעה מה-יסף יהוה דבר עמי.
במד	כב	20	ויבא אלהים אל-בלעם לילה ויאמר לו אם-לקרא לך באו האנשים קום לך אתם ואך את-הדבר אשר-אדבר אליך אתו תעשה.
במד	כב	21	ויקם בלעם בבקר ויחבש את-אתנו וילך עם-שרי מואב.
במד	כב	22	ויחר-אף אלהים כי-הולך הוא ויתיצב מלאך יהוה בדרך לשטן לו והוא רכב על-אתנו ושני נעריו עמו.
במד	כב	23	ותרא האתון את-מלאך יהוה נצב בדרך וחרבו שלופה בידו ותט האתון מן-הדרך ותלך בשדה ויך בלעם את-האתון להטתה הדרך.
במד	כב	24	ויעמד מלאך יהוה במשעול הכרמים גדר מזה וגדר מזה.
במד	כב	25	ותרא האתון את-מלאך יהוה ותלחץ אל-הקיר ותלחץ את-רגל בלעם אל-הקיר ויסף להכתה.
במד	כב	26	ויוסף מלאך-יהוה עבור ויעמד במקום צר אשר אין-דרך לנטות ימין ושמאול.
במד	כב	27	ותרא האתון את-מלאך יהוה ותרבץ תחת בלעם ויחר-אף בלעם ויך את-האתון במקל.
במד	כב	28	ויפתח יהוה את-פי האתון ותאמר לבלעם מה-עשיתי לך כי הכיתני זה שלש רגלים.
במד	כב	29	ויאמר בלעם לאתון כי התעללת בי לו יש-חרב בידי כי עתה הרגתיך.
במד	כב	30	ותאמר האתון אל-בלעם הלוא אנכי אתנך אשר-רכבת עלי מעודך עד-היום הזה ההסכן הסכנתי לעשות לך כה ויאמר לא.
במד	כב	31	ויגל יהוה את-עיני בלעם וירא את-מלאך יהוה נצב בדרך וחרבו שלפה בידו ויקד וישתחו לאפיו.
במד	כב	32	ויאמר אליו מלאך יהוה על-מה הכית את-אתנך זה שלוש רגלים הנה אנכי יצאתי לשטן כי-ירט הדרך לנגדי.
במד	כב	33	ותראני האתון ותט לפני זה שלש רגלים אולי נטתה מפני כי עתה גם-אתכה הרגתי ואותה החייתי.
במד	כב	34	ויאמר בלעם אל-מלאך יהוה חטאתי כי לא ידעתי כי אתה נצב לקראתי בדרך ועתה אם-רע בעיניך אשובה לי.
במד	כב	35	ויאמר מלאך יהוה אל-בלעם לך עם-האנשים ואפס את-הדבר אשר-אדבר אליך אתו תדבר וילך בלעם עם-שרי בלק.
במד	כב	36	וישמע בלק כי בא בלעם ויצא לקראתו אל-עיר מואב אשר על-גבול ארנן אשר בקצה הגבול.
במד	כב	37	ויאמר בלק אל-בלעם הלא שלח שלחתי אליך לקרא-לך למה לא-הלכת אלי האמנם לא אוכל כבדך.
במד	כב	38	ויאמר בלעם אל-בלק הנה-באתי אליך עתה היכל אוכל דבר מאומה הדבר אשר ישים אלהים בפי אתו אדבר.
במד	כב	39	וילך בלעם עם-בלק ויבאו קרית חצות.
במד	כב	40	ויזבח בלק בקר וצאן וישלח לבלעם ולשרים אשר אתו.
במד	כב	41	ויהי בבקר ויקח בלק את-בלעם ויעלהו במות בעל וירא משם קצה העם.</P>
במד	כג	1	ויאמר בלעם אל-בלק בנה-לי בזה שבעה מזבחת והכן לי בזה שבעה פרים ושבעה אילים.
במד	כג	2	ויעש בלק כאשר דבר בלעם ויעל בלק ובלעם פר ואיל במזבח.
במד	כג	3	ויאמר בלעם לבלק התיצב על-עלתך ואלכה אולי יקרה יהוה לקראתי ודבר מה-יראני והגדתי לך וילך שפי.
במד	כג	4	ויקר אלהים אל-בלעם ויאמר אליו את-שבעת המזבחת ערכתי ואעל פר ואיל במזבח.
במד	כג	5	וישם יהוה דבר בפי בלעם ויאמר שוב אל-בלק וכה תדבר.
במד	כג	6	וישב אליו והנה נצב על-עלתו הוא וכל-שרי מואב.
במד	כג	7	וישא משלו ויאמר מן-ארם ינחני בלק מלך-מואב מהררי-קדם לכה ארה-לי יעקב ולכה זעמה ישראל.
במד	כג	8	מה אקב לא קבה אל ומה אזעם לא זעם יהוה.
במד	כג	9	כי-מראש צרים אראנו ומגבעות אשורנו הן-עם לבדד ישכן ובגוים לא יתחשב.
במד	כג	10	מי מנה עפר יעקב ומספר את-רבע ישראל תמת נפשי מות ישרים ותהי אחריתי כמהו.
במד	כג	11	ויאמר בלק אל-בלעם מה עשית לי לקב איבי לקחתיך והנה ברכת ברך.
במד	כג	12	ויען ויאמר הלא את אשר ישים יהוה בפי אתו אשמר לדבר.
במד	כג	13	ויאמר אליו בלק לך-נא אתי אל-מקום אחר אשר תראנו משם אפס קצהו תראה וכלו לא תראה וקבנו-לי משם.
במד	כג	14	ויקחהו שדה צפים אל-ראש הפסגה ויבן שבעה מזבחת ויעל פר ואיל במזבח.
במד	כג	15	ויאמר אל-בלק התיצב כה על-עלתך ואנכי אקרה כה.
במד	כג	16	ויקר יהוה אל-בלעם וישם דבר בפיו ויאמר שוב אל-בלק וכה תדבר.
במד	כג	17	ויבא אליו והנו נצב על-עלתו ושרי מואב אתו ויאמר לו בלק מה-דבר יהוה.
במד	כג	18	וישא משלו ויאמר קום בלק ושמע האזינה עדי בנו צפר.
במד	כג	19	לא איש אל ויכזב ובן-אדם ויתנחם ההוא אמר ולא יעשה ודבר ולא יקימנה.
במד	כג	20	הנה ברך לקחתי וברך ולא אשיבנה.
במד	כג	21	לא-הביט און ביעקב ולא-ראה עמל בישראל יהוה אלהיו עמו ותרועת מלך בו.
במד	כג	22	אל מוציאם ממצרים כתועפת ראם לו.
במד	כג	23	כי לא-נחש ביעקב ולא-קסם בישראל כעת יאמר ליעקב ולישראל מה-פעל אל.
במד	כג	24	הן-עם כלביא יקום וכארי יתנשא לא ישכב עד-יאכל טרף ודם-חללים ישתה.
במד	כג	25	ויאמר בלק אל-בלעם גם-קב לא תקבנו גם-ברך לא תברכנו.
במד	כג	26	ויען בלעם ויאמר אל-בלק הלא דברתי אליך לאמר כל אשר-ידבר יהוה אתו אעשה.
במד	כג	27	ויאמר בלק אל-בלעם לכה-נא אקחך אל-מקום אחר אולי יישר בעיני האלהים וקבתו לי משם.
במד	כג	28	ויקח בלק את-בלעם ראש הפעור הנשקף על-פני הישימן.
במד	כג	29	ויאמר בלעם אל-בלק בנה-לי בזה שבעה מזבחת והכן לי בזה שבעה פרים ושבעה אילם.
במד	כג	30	ויעש בלק כאשר אמר בלעם ויעל פר ואיל במזבח.</P>
במד	כד	1	וירא בלעם כי טוב בעיני יהוה לברך את-ישראל ולא-הלך כפעם-בפעם לקראת נחשים וישת אל-המדבר פניו.
במד	כד	2	וישא בלעם את-עיניו וירא את-ישראל שכן לשבטיו ותהי עליו רוח אלהים.
במד	כד	3	וישא משלו ויאמר נאם בלעם בנו בער ונאם הגבר שתם העין.
במד	כד	4	נאם שמע אמרי-אל אשר מחזה שדי יחזה נפל וגלוי עינים.
במד	כד	5	מה-טבו אהליך יעקב משכנתיך ישראל.
במד	כד	6	כנחלים נטיו כגנת עלי נהר כאהלים נטע יהוה כארזים עלי-מים.
במד	כד	7	יזל-מים מדליו וזרעו במים רבים וירם מאגג מלכו ותנשא מלכתו.
במד	כד	8	אל מוציאו ממצרים כתועפת ראם לו יאכל גוים צריו ועצמתיהם יגרם וחציו ימחץ.
במד	כד	9	כרע שכב כארי וכלביא מי יקימנו מברכיך ברוך וארריך ארור.
במד	כד	10	ויחר-אף בלק אל-בלעם ויספק את-כפיו ויאמר בלק אל-בלעם לקב איבי קראתיך והנה ברכת ברך זה שלש פעמים.
במד	כד	11	ועתה ברח-לך אל-מקומך אמרתי כבד אכבדך והנה מנעך יהוה מכבוד.
במד	כד	12	ויאמר בלעם אל-בלק הלא גם אל-מלאכיך אשר-שלחת אלי דברתי לאמר.
במד	כד	13	אם-יתן-לי בלק מלא ביתו כסף וזהב לא אוכל לעבר את-פי יהוה לעשות טובה או רעה מלבי אשר-ידבר יהוה אתו אדבר.
במד	כד	14	ועתה הנני הולך לעמי לכה איעצך אשר יעשה העם הזה לעמך באחרית הימים.
במד	כד	15	וישא משלו ויאמר נאם בלעם בנו בער ונאם הגבר שתם העין.
במד	כד	16	נאם שמע אמרי-אל וידע דעת עליון מחזה שדי יחזה נפל וגלוי עינים.
במד	כד	17	אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל-בני-שת.
במד	כד	18	והיה אדום ירשה והיה ירשה שעיר איביו וישראל עשה חיל.
במד	כד	19	וירד מיעקב והאביד שריד מעיר.
במד	כד	20	וירא את-עמלק וישא משלו ויאמר ראשית גוים עמלק ואחריתו עדי אבד.
במד	כד	21	וירא את-הקיני וישא משלו ויאמר איתן מושבך ושים בסלע קנך.
במד	כד	22	כי אם-יהיה לבער קין עד-מה אשור תשבך.
במד	כד	23	וישא משלו ויאמר אוי מי יחיה משמו אל.
במד	כד	24	וצים מיד כתים וענו אשור וענו-עבר וגם-הוא עדי אבד.
במד	כד	25	ויקם בלעם וילך וישב למקמו וגם-בלק הלך לדרכו.</P>
במד	כה	1	וישב ישראל בשטים ויחל העם לזנות אל-בנות מואב.
במד	כה	2	ותקראן לעם לזבחי אלהיהן ויאכל העם וישתחוו לאלהיהן.
במד	כה	3	ויצמד ישראל לבעל פעור ויחר-אף יהוה בישראל.
במד	כה	4	ויאמר יהוה אל-משה קח את-כל-ראשי העם והוקע אותם ליהוה נגד השמש וישב חרון אף-יהוה מישראל.
במד	כה	5	ויאמר משה אל-שפטי ישראל הרגו איש אנשיו הנצמדים לבעל פעור.
במד	כה	6	והנה איש מבני ישראל בא ויקרב אל-אחיו את-המדינית לעיני משה ולעיני כל-עדת בני-ישראל והמה בכים פתח אהל מועד.
במד	כה	7	וירא פינחס בן-אלעזר בן-אהרן הכהן ויקם מתוך העדה ויקח רמח בידו.
במד	כה	8	ויבא אחר איש-ישראל אל-הקבה וידקר את-שניהם את איש ישראל ואת-האשה אל-קבתה ותעצר המגפה מעל בני ישראל.
במד	כה	9	ויהיו המתים במגפה ארבעה ועשרים אלף.</P>
במד	כה	10	וידבר יהוה אל-משה לאמר.
במד	כה	11	פינחס בן-אלעזר בן-אהרן הכהן השיב את-חמתי מעל בני-ישראל בקנאו את-קנאתי בתוכם ולא-כליתי את-בני-ישראל בקנאתי.
במד	כה	12	לכן אמר הנני נתן לו את-בריתי שלום.
במד	כה	13	והיתה לו ולזרעו אחריו ברית כהנת עולם תחת אשר קנא לאלהיו ויכפר על-בני ישראל.
במד	כה	14	ושם איש ישראל המכה אשר הכה את-המדינית זמרי בן-סלוא נשיא בית-אב לשמעני.
במד	כה	15	ושם האשה המכה המדינית כזבי בת-צור ראש אמות בית-אב במדין הוא.</P>
במד	כה	16	וידבר יהוה אל-משה לאמר.
במד	כה	17	צרור את-המדינים והכיתם אותם.
במד	כה	18	כי צררים הם לכם בנכליהם אשר-נכלו לכם על-דבר-פעור ועל-דבר כזבי בת-נשיא מדין אחתם המכה ביום-המגפה על-דבר-פעור.</P>
במד	כו	1	ויהי אחרי המגפה  {פ} </P><P> ויאמר יהוה אל-משה ואל אלעזר בן-אהרן הכהן לאמר.
במד	כו	2	שאו את-ראש כל-עדת בני-ישראל מבן עשרים שנה ומעלה לבית אבתם כל-יצא צבא בישראל.
במד	כו	3	וידבר משה ואלעזר הכהן אתם בערבת מואב על-ירדן ירחו לאמר.
במד	כו	4	מבן עשרים שנה ומעלה כאשר צוה יהוה את-משה ובני ישראל היצאים מארץ מצרים.
במד	כו	5	ראובן בכור ישראל בני ראובן חנוך משפחת החנכי לפלוא משפחת הפלאי.
במד	כו	6	לחצרן משפחת החצרוני לכרמי משפחת הכרמי.
במד	כו	7	אלה משפחת הראובני ויהיו פקדיהם שלשה וארבעים אלף ושבע מאות ושלשים.
במד	כו	8	ובני פלוא אליאב.
במד	כו	9	ובני אליאב נמואל ודתן ואבירם הוא-דתן ואבירם קרואי העדה אשר הצו על-משה ועל-אהרן בעדת-קרח בהצתם על-יהוה.
במד	כו	10	ותפתח הארץ את-פיה ותבלע אתם ואת-קרח במות העדה באכל האש את חמשים ומאתים איש ויהיו לנס.
במד	כו	11	ובני-קרח לא-מתו.</P>
במד	כו	12	בני שמעון למשפחתם לנמואל משפחת הנמואלי לימין משפחת הימיני ליכין משפחת היכיני.
במד	כו	13	לזרח משפחת הזרחי לשאול משפחת השאולי.
במד	כו	14	אלה משפחת השמעני שנים ועשרים אלף ומאתים.</P>
במד	כו	15	בני גד למשפחתם לצפון משפחת הצפוני לחגי משפחת החגי לשוני משפחת השוני.
במד	כו	16	לאזני משפחת האזני לערי משפחת הערי.
במד	כו	17	לארוד משפחת הארודי לאראלי משפחת האראלי.
במד	כו	18	אלה משפחת בני-גד לפקדיהם ארבעים אלף וחמש מאות.</P>
במד	כו	19	בני יהודה ער ואונן וימת ער ואונן בארץ כנען.
במד	כו	20	ויהיו בני-יהודה למשפחתם לשלה משפחת השלני לפרץ משפחת הפרצי לזרח משפחת הזרחי.
במד	כו	21	ויהיו בני-פרץ לחצרן משפחת החצרני לחמול משפחת החמולי.
במד	כו	22	אלה משפחת יהודה לפקדיהם ששה ושבעים אלף וחמש מאות.</P>
במד	כו	23	בני יששכר למשפחתם תולע משפחת התולעי לפוה משפחת הפוני.
במד	כו	24	לישוב משפחת הישבי לשמרן משפחת השמרני.
במד	כו	25	אלה משפחת יששכר לפקדיהם ארבעה וששים אלף ושלש מאות.</P>
במד	כו	26	בני זבולן למשפחתם לסרד משפחת הסרדי לאלון משפחת האלני ליחלאל משפחת היחלאלי.
במד	כו	27	אלה משפחת הזבולני לפקדיהם ששים אלף וחמש מאות.</P>
במד	כו	28	בני יוסף למשפחתם מנשה ואפרים.
במד	כו	29	בני מנשה למכיר משפחת המכירי ומכיר הוליד את-גלעד לגלעד משפחת הגלעדי.
במד	כו	30	אלה בני גלעד איעזר משפחת האיעזרי לחלק משפחת החלקי.
במד	כו	31	ואשריאל משפחת האשראלי ושכם משפחת השכמי.
במד	כו	32	ושמידע משפחת השמידעי וחפר משפחת החפרי.
במד	כו	33	וצלפחד בן-חפר לא-היו לו בנים כי אם-בנות ושם בנות צלפחד מחלה ונעה חגלה מלכה ותרצה.
במד	כו	34	אלה משפחת מנשה ופקדיהם שנים וחמשים אלף ושבע מאות.</P>
במד	כו	35	אלה בני-אפרים למשפחתם לשותלח משפחת השתלחי לבכר משפחת הבכרי לתחן משפחת התחני.
במד	כו	36	ואלה בני שותלח לערן משפחת הערני.
במד	כו	37	אלה משפחת בני-אפרים לפקדיהם שנים ושלשים אלף וחמש מאות אלה בני-יוסף למשפחתם.</P>
במד	כו	38	בני בנימן למשפחתם לבלע משפחת הבלעי לאשבל משפחת האשבלי לאחירם משפחת האחירמי.
במד	כו	39	לשפופם משפחת השופמי לחופם משפחת החופמי.
במד	כו	40	ויהיו בני-בלע ארד ונעמן משפחת הארדי לנעמן משפחת הנעמי.
במד	כו	41	אלה בני-בנימן למשפחתם ופקדיהם חמשה וארבעים אלף ושש מאות.</P>
במד	כו	42	אלה בני-דן למשפחתם לשוחם משפחת השוחמי אלה משפחת דן למשפחתם.
במד	כו	43	כל-משפחת השוחמי לפקדיהם ארבעה וששים אלף וארבע מאות.</P>
במד	כו	44	בני אשר למשפחתם לימנה משפחת הימנה לישוי משפחת הישוי לבריעה משפחת הבריעי.
במד	כו	45	לבני בריעה לחבר משפחת החברי למלכיאל משפחת המלכיאלי.
במד	כו	46	ושם בת-אשר שרח.
במד	כו	47	אלה משפחת בני-אשר לפקדיהם שלשה וחמשים אלף וארבע מאות.</P>
במד	כו	48	בני נפתלי למשפחתם ליחצאל משפחת היחצאלי לגוני משפחת הגוני.
במד	כו	49	ליצר משפחת היצרי לשלם משפחת השלמי.
במד	כו	50	אלה משפחת נפתלי למשפחתם ופקדיהם חמשה וארבעים אלף וארבע מאות.
במד	כו	51	אלה פקודי בני ישראל שש-מאות אלף ואלף שבע מאות ושלשים.</P>
במד	כו	52	וידבר יהוה אל-משה לאמר.
במד	כו	53	לאלה תחלק הארץ בנחלה במספר שמות.
במד	כו	54	לרב תרבה נחלתו ולמעט תמעיט נחלתו איש לפי פקדיו יתן נחלתו.
במד	כו	55	אך-בגורל יחלק את-הארץ לשמות מטות-אבתם ינחלו.
במד	כו	56	על-פי הגורל תחלק נחלתו בין רב למעט.</P>
במד	כו	57	ואלה פקודי הלוי למשפחתם לגרשון משפחת הגרשני לקהת משפחת הקהתי למררי משפחת המררי.
במד	כו	58	אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את-עמרם.
במד	כו	59	ושם אשת עמרם יוכבד בת-לוי אשר ילדה אתה ללוי במצרים ותלד לעמרם את-אהרן ואת-משה ואת מרים אחתם.
במד	כו	60	ויולד לאהרן את-נדב ואת-אביהוא את-אלעזר ואת-איתמר.
במד	כו	61	וימת נדב ואביהוא בהקריבם אש-זרה לפני יהוה.
במד	כו	62	ויהיו פקדיהם שלשה ועשרים אלף כל-זכר מבן-חדש ומעלה כי לא התפקדו בתוך בני ישראל כי לא-נתן להם נחלה בתוך בני ישראל.
במד	כו	63	אלה פקודי משה ואלעזר הכהן אשר פקדו את-בני ישראל בערבת מואב על ירדן ירחו.
במד	כו	64	ובאלה לא-היה איש מפקודי משה ואהרן הכהן אשר פקדו את-בני ישראל במדבר סיני.
במד	כו	65	כי-אמר יהוה להם מות ימתו במדבר ולא-נותר מהם איש כי אם-כלב בן-יפנה ויהושע בן-נון.</P>
במד	כז	1	ותקרבנה בנות צלפחד בן-חפר בן-גלעד בן-מכיר בן-מנשה למשפחת מנשה בן-יוסף ואלה שמות בנתיו מחלה נעה וחגלה ומלכה ותרצה.
במד	כז	2	ותעמדנה לפני משה ולפני אלעזר הכהן ולפני הנשיאם וכל-העדה פתח אהל-מועד לאמר.
במד	כז	3	אבינו מת במדבר והוא לא-היה בתוך העדה הנועדים על-יהוה בעדת-קרח כי-בחטאו מת ובנים לא-היו לו.
במד	כז	4	למה יגרע שם-אבינו מתוך משפחתו כי אין לו בן תנה-לנו אחזה בתוך אחי אבינו.
במד	כז	5	ויקרב משה את-משפטן לפני יהוה.</P>
במד	כז	6	ויאמר יהוה אל-משה לאמר.
במד	כז	7	כן בנות צלפחד דברת נתן תתן להם אחזת נחלה בתוך אחי אביהם והעברת את-נחלת אביהן להן.
במד	כז	8	ואל-בני ישראל תדבר לאמר איש כי-ימות ובן אין לו והעברתם את-נחלתו לבתו.
במד	כז	9	ואם-אין לו בת ונתתם את-נחלתו לאחיו.
במד	כז	10	ואם-אין לו אחים ונתתם את-נחלתו לאחי אביו.
במד	כז	11	ואם-אין אחים לאביו ונתתם את-נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את-משה.</P>
במד	כז	12	ויאמר יהוה אל-משה עלה אל-הר העברים הזה וראה את-הארץ אשר נתתי לבני ישראל.
במד	כז	13	וראיתה אתה ונאספת אל-עמיך גם-אתה כאשר נאסף אהרן אחיך.
במד	כז	14	כאשר מריתם פי במדבר-צן במריבת העדה להקדישני במים לעיניהם הם מי-מריבת קדש מדבר-צן.</P>
במד	כז	15	וידבר משה אל-יהוה לאמר.
במד	כז	16	יפקד יהוה אלהי הרוחת לכל-בשר איש על-העדה.
במד	כז	17	אשר-יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין-להם רעה.
במד	כז	18	ויאמר יהוה אל-משה קח-לך את-יהושע בן-נון איש אשר-רוח בו וסמכת את-ידך עליו.
במד	כז	19	והעמדת אתו לפני אלעזר הכהן ולפני כל-העדה וצויתה אתו לעיניהם.
במד	כז	20	ונתתה מהודך עליו למען ישמעו כל-עדת בני ישראל.
במד	כז	21	ולפני אלעזר הכהן יעמד ושאל לו במשפט האורים לפני יהוה על-פיו יצאו ועל-פיו יבאו הוא וכל-בני-ישראל אתו וכל-העדה.
במד	כז	22	ויעש משה כאשר צוה יהוה אתו ויקח את-יהושע ויעמדהו לפני אלעזר הכהן ולפני כל-העדה.
במד	כז	23	ויסמך את-ידיו עליו ויצוהו כאשר דבר יהוה ביד-משה.</P>
במד	כח	1	וידבר יהוה אל-משה לאמר.
במד	כח	2	צו את-בני ישראל ואמרת אלהם את-קרבני לחמי לאשי ריח ניחחי תשמרו להקריב לי במועדו.
במד	כח	3	ואמרת להם זה האשה אשר תקריבו ליהוה כבשים בני-שנה תמימם שנים ליום עלה תמיד.
במד	כח	4	את-הכבש אחד תעשה בבקר ואת הכבש השני תעשה בין הערבים.
במד	כח	5	ועשירית האיפה סלת למנחה בלולה בשמן כתית רביעת ההין.
במד	כח	6	עלת תמיד העשיה בהר סיני לריח ניחח אשה ליהוה.
במד	כח	7	ונסכו רביעת ההין לכבש האחד בקדש הסך נסך שכר ליהוה.
במד	כח	8	ואת הכבש השני תעשה בין הערבים כמנחת הבקר וכנסכו תעשה אשה ריח ניחח ליהוה.</P>
במד	כח	9	וביום השבת שני-כבשים בני-שנה תמימם ושני עשרנים סלת מנחה בלולה בשמן ונסכו.
במד	כח	10	עלת שבת בשבתו על-עלת התמיד ונסכה.</P>
במד	כח	11	ובראשי חדשיכם תקריבו עלה ליהוה פרים בני-בקר שנים ואיל אחד כבשים בני-שנה שבעה תמימם.
במד	כח	12	ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד.
במד	כח	13	ועשרן עשרון סלת מנחה בלולה בשמן לכבש האחד עלה ריח ניחח אשה ליהוה.
במד	כח	14	ונסכיהם חצי ההין יהיה לפר ושלישת ההין לאיל ורביעת ההין לכבש יין זאת עלת חדש בחדשו לחדשי השנה.
במד	כח	15	ושעיר עזים אחד לחטאת ליהוה על-עלת התמיד יעשה ונסכו.</P>
במד	כח	16	ובחדש הראשון בארבעה עשר יום לחדש פסח ליהוה.
במד	כח	17	ובחמשה עשר יום לחדש הזה חג שבעת ימים מצות יאכל.
במד	כח	18	ביום הראשון מקרא-קדש כל-מלאכת עבדה לא תעשו.
במד	כח	19	והקרבתם אשה עלה ליהוה פרים בני-בקר שנים ואיל אחד ושבעה כבשים בני שנה תמימם יהיו לכם.
במד	כח	20	ומנחתם סלת בלולה בשמן שלשה עשרנים לפר ושני עשרנים לאיל תעשו.
במד	כח	21	עשרון עשרון תעשה לכבש האחד לשבעת הכבשים.
במד	כח	22	ושעיר חטאת אחד לכפר עליכם.
במד	כח	23	מלבד עלת הבקר אשר לעלת התמיד תעשו את-אלה.
במד	כח	24	כאלה תעשו ליום שבעת ימים לחם אשה ריח-ניחח ליהוה על-עולת התמיד יעשה ונסכו.
במד	כח	25	וביום השביעי מקרא-קדש יהיה לכם כל-מלאכת עבדה לא תעשו.</P>
במד	כח	26	וביום הבכורים בהקריבכם מנחה חדשה ליהוה בשבעתיכם מקרא-קדש יהיה לכם כל-מלאכת עבדה לא תעשו.
במד	כח	27	והקרבתם עולה לריח ניחח ליהוה פרים בני-בקר שנים איל אחד שבעה כבשים בני שנה.
במד	כח	28	ומנחתם סלת בלולה בשמן שלשה עשרנים לפר האחד שני עשרנים לאיל האחד.
במד	כח	29	עשרון עשרון לכבש האחד לשבעת הכבשים.
במד	כח	30	שעיר עזים אחד לכפר עליכם.
במד	כח	31	מלבד עלת התמיד ומנחתו תעשו תמימם יהיו-לכם ונסכיהם.</P>
במד	כט	1	ובחדש השביעי באחד לחדש מקרא-קדש יהיה לכם כל-מלאכת עבדה לא תעשו יום תרועה יהיה לכם.
במד	כט	2	ועשיתם עלה לריח ניחח ליהוה פר בן-בקר אחד איל אחד כבשים בני-שנה שבעה תמימם.
במד	כט	3	ומנחתם סלת בלולה בשמן שלשה עשרנים לפר שני עשרנים לאיל.
במד	כט	4	ועשרון אחד לכבש האחד לשבעת הכבשים.
במד	כט	5	ושעיר-עזים אחד חטאת לכפר עליכם.
במד	כט	6	מלבד עלת החדש ומנחתה ועלת התמיד ומנחתה ונסכיהם כמשפטם לריח ניחח אשה ליהוה.</P>
במד	כט	7	ובעשור לחדש השביעי הזה מקרא-קדש יהיה לכם ועניתם את-נפשתיכם כל-מלאכה לא תעשו.
במד	כט	8	והקרבתם עלה ליהוה ריח ניחח פר בן-בקר אחד איל אחד כבשים בני-שנה שבעה תמימם יהיו לכם.
במד	כט	9	ומנחתם סלת בלולה בשמן שלשה עשרנים לפר שני עשרנים לאיל האחד.
במד	כט	10	עשרון עשרון לכבש האחד לשבעת הכבשים.
במד	כט	11	שעיר-עזים אחד חטאת מלבד חטאת הכפרים ועלת התמיד ומנחתה ונסכיהם.</P>
במד	כט	12	ובחמשה עשר יום לחדש השביעי מקרא-קדש יהיה לכם כל-מלאכת עבדה לא תעשו וחגתם חג ליהוה שבעת ימים.
במד	כט	13	והקרבתם עלה אשה ריח ניחח ליהוה פרים בני-בקר שלשה עשר אילם שנים כבשים בני-שנה ארבעה עשר תמימם יהיו.
במד	כט	14	ומנחתם סלת בלולה בשמן שלשה עשרנים לפר האחד לשלשה עשר פרים שני עשרנים לאיל האחד לשני האילם.
במד	כט	15	ועשרון עשרון לכבש האחד לארבעה עשר כבשים.
במד	כט	16	ושעיר-עזים אחד חטאת מלבד עלת התמיד מנחתה ונסכה.</P>
במד	כט	17	וביום השני פרים בני-בקר שנים עשר אילם שנים כבשים בני-שנה ארבעה עשר תמימם.
במד	כט	18	ומנחתם ונסכיהם לפרים לאילם ולכבשים במספרם כמשפט.
במד	כט	19	ושעיר-עזים אחד חטאת מלבד עלת התמיד ומנחתה ונסכיהם.</P>
במד	כט	20	וביום השלישי פרים עשתי-עשר אילם שנים כבשים בני-שנה ארבעה עשר תמימם.
במד	כט	21	ומנחתם ונסכיהם לפרים לאילם ולכבשים במספרם כמשפט.
במד	כט	22	ושעיר חטאת אחד מלבד עלת התמיד ומנחתה ונסכה.</P>
במד	כט	23	וביום הרביעי פרים עשרה אילם שנים כבשים בני-שנה ארבעה עשר תמימם.
במד	כט	24	מנחתם ונסכיהם לפרים לאילם ולכבשים במספרם כמשפט.
במד	כט	25	ושעיר-עזים אחד חטאת מלבד עלת התמיד מנחתה ונסכה.</P>
במד	כט	26	וביום החמישי פרים תשעה אילם שנים כבשים בני-שנה ארבעה עשר תמימם.
במד	כט	27	ומנחתם ונסכיהם לפרים לאילם ולכבשים במספרם כמשפט.
במד	כט	28	ושעיר חטאת אחד מלבד עלת התמיד ומנחתה ונסכה.</P>
במד	כט	29	וביום הששי פרים שמנה אילם שנים כבשים בני-שנה ארבעה עשר תמימם.
במד	כט	30	ומנחתם ונסכיהם לפרים לאילם ולכבשים במספרם כמשפט.
במד	כט	31	ושעיר חטאת אחד מלבד עלת התמיד מנחתה ונסכיה.</P>
במד	כט	32	וביום השביעי פרים שבעה אילם שנים כבשים בני-שנה ארבעה עשר תמימם.
במד	כט	33	ומנחתם ונסכהם לפרים לאילם ולכבשים במספרם כמשפטם.
במד	כט	34	ושעיר חטאת אחד מלבד עלת התמיד מנחתה ונסכה.</P>
במד	כט	35	ביום השמיני עצרת תהיה לכם כל-מלאכת עבדה לא תעשו.
במד	כט	36	והקרבתם עלה אשה ריח ניחח ליהוה פר אחד איל אחד כבשים בני-שנה שבעה תמימם.
במד	כט	37	מנחתם ונסכיהם לפר לאיל ולכבשים במספרם כמשפט.
במד	כט	38	ושעיר חטאת אחד מלבד עלת התמיד ומנחתה ונסכה.
במד	כט	39	אלה תעשו ליהוה במועדיכם לבד מנדריכם ונדבתיכם לעלתיכם ולמנחתיכם ולנסכיכם ולשלמיכם.</P>
במד	ל	1	ויאמר משה אל-בני ישראל ככל אשר-צוה יהוה את-משה.</P>
במד	ל	2	וידבר משה אל-ראשי המטות לבני ישראל לאמר זה הדבר אשר צוה יהוה.
במד	ל	3	איש כי-ידר נדר ליהוה או-השבע שבעה לאסר אסר על-נפשו לא יחל דברו ככל-היצא מפיו יעשה.
במד	ל	4	ואשה כי-תדר נדר ליהוה ואסרה אסר בבית אביה בנעריה.
במד	ל	5	ושמע אביה את-נדרה ואסרה אשר אסרה על-נפשה והחריש לה אביה וקמו כל-נדריה וכל-אסר אשר-אסרה על-נפשה יקום.
במד	ל	6	ואם-הניא אביה אתה ביום שמעו כל-נדריה ואסריה אשר-אסרה על-נפשה לא יקום ויהוה יסלח-לה כי-הניא אביה אתה.
במד	ל	7	ואם-היו תהיה לאיש ונדריה עליה או מבטא שפתיה אשר אסרה על-נפשה.
במד	ל	8	ושמע אישה ביום שמעו והחריש לה וקמו נדריה ואסרה אשר-אסרה על-נפשה יקמו.
במד	ל	9	ואם ביום שמע אישה יניא אותה והפר את-נדרה אשר עליה ואת מבטא שפתיה אשר אסרה על-נפשה ויהוה יסלח-לה.
במד	ל	10	ונדר אלמנה וגרושה כל אשר-אסרה על-נפשה יקום עליה.
במד	ל	11	ואם-בית אישה נדרה או-אסרה אסר על-נפשה בשבעה.
במד	ל	12	ושמע אישה והחרש לה לא הניא אתה וקמו כל-נדריה וכל-אסר אשר-אסרה על-נפשה יקום.
במד	ל	13	ואם-הפר יפר אתם אישה ביום שמעו כל-מוצא שפתיה לנדריה ולאסר נפשה לא יקום אישה הפרם ויהוה יסלח-לה.
במד	ל	14	כל-נדר וכל-שבעת אסר לענת נפש אישה יקימנו ואישה יפרנו.
במד	ל	15	ואם-החרש יחריש לה אישה מיום אל-יום והקים את-כל-נדריה או את-כל-אסריה אשר עליה הקים אתם כי-החרש לה ביום שמעו.
במד	ל	16	ואם-הפר יפר אתם אחרי שמעו ונשא את-עונה.
במד	ל	17	אלה החקים אשר צוה יהוה את-משה בין איש לאשתו בין-אב לבתו בנעריה בית אביה.</P>
במד	לא	1	וידבר יהוה אל-משה לאמר.
במד	לא	2	נקם נקמת בני ישראל מאת המדינים אחר תאסף אל-עמיך.
במד	לא	3	וידבר משה אל-העם לאמר החלצו מאתכם אנשים לצבא ויהיו על-מדין לתת נקמת-יהוה במדין.
במד	לא	4	אלף למטה אלף למטה לכל מטות ישראל תשלחו לצבא.
במד	לא	5	וימסרו מאלפי ישראל אלף למטה שנים-עשר אלף חלוצי צבא.
במד	לא	6	וישלח אתם משה אלף למטה לצבא אתם ואת-פינחס בן-אלעזר הכהן לצבא וכלי הקדש וחצצרות התרועה בידו.
במד	לא	7	ויצבאו על-מדין כאשר צוה יהוה את-משה ויהרגו כל-זכר.
במד	לא	8	ואת-מלכי מדין הרגו על-חלליהם את-אוי ואת-רקם ואת-צור ואת-חור ואת-רבע חמשת מלכי מדין ואת בלעם בן-בעור הרגו בחרב.
במד	לא	9	וישבו בני-ישראל את-נשי מדין ואת-טפם ואת כל-בהמתם ואת-כל-מקנהם ואת-כל-חילם בזזו.
במד	לא	10	ואת כל-עריהם במושבתם ואת כל-טירתם שרפו באש.
במד	לא	11	ויקחו את-כל-השלל ואת כל-המלקוח באדם ובבהמה.
במד	לא	12	ויבאו אל-משה ואל-אלעזר הכהן ואל-עדת בני-ישראל את-השבי ואת-המלקוח ואת-השלל אל-המחנה אל-ערבת מואב אשר על-ירדן ירחו.</P>
במד	לא	13	ויצאו משה ואלעזר הכהן וכל-נשיאי העדה לקראתם אל-מחוץ למחנה.
במד	לא	14	ויקצף משה על פקודי החיל שרי האלפים ושרי המאות הבאים מצבא המלחמה.
במד	לא	15	ויאמר אליהם משה החייתם כל-נקבה.
במד	לא	16	הן הנה היו לבני ישראל בדבר בלעם למסר-מעל ביהוה על-דבר-פעור ותהי המגפה בעדת יהוה.
במד	לא	17	ועתה הרגו כל-זכר בטף וכל-אשה ידעת איש למשכב זכר הרגו.
במד	לא	18	וכל הטף בנשים אשר לא-ידעו משכב זכר החיו לכם.
במד	לא	19	ואתם חנו מחוץ למחנה שבעת ימים כל הרג נפש וכל נגע בחלל תתחטאו ביום השלישי וביום השביעי אתם ושביכם.
במד	לא	20	וכל-בגד וכל-כלי-עור וכל-מעשה עזים וכל-כלי-עץ תתחטאו.</P>
במד	לא	21	ויאמר אלעזר הכהן אל-אנשי הצבא הבאים למלחמה זאת חקת התורה אשר-צוה יהוה את-משה.
במד	לא	22	אך את-הזהב ואת-הכסף את-הנחשת את-הברזל את-הבדיל ואת-העפרת.
במד	לא	23	כל-דבר אשר-יבא באש תעבירו באש וטהר אך במי נדה יתחטא וכל אשר לא-יבא באש תעבירו במים.
במד	לא	24	וכבסתם בגדיכם ביום השביעי וטהרתם ואחר תבאו אל-המחנה.</P>
במד	לא	25	ויאמר יהוה אל-משה לאמר.
במד	לא	26	שא את ראש מלקוח השבי באדם ובבהמה אתה ואלעזר הכהן וראשי אבות העדה.
במד	לא	27	וחצית את-המלקוח בין תפשי המלחמה היצאים לצבא ובין כל-העדה.
במד	לא	28	והרמת מכס ליהוה מאת אנשי המלחמה היצאים לצבא אחד נפש מחמש המאות מן-האדם ומן-הבקר ומן-החמרים ומן-הצאן.
במד	לא	29	ממחציתם תקחו ונתתה לאלעזר הכהן תרומת יהוה.
במד	לא	30	וממחצת בני-ישראל תקח אחד אחז מן-החמשים מן-האדם מן-הבקר מן-החמרים ומן-הצאן מכל-הבהמה ונתתה אתם ללוים שמרי משמרת משכן יהוה.
במד	לא	31	ויעש משה ואלעזר הכהן כאשר צוה יהוה את-משה.
במד	לא	32	ויהי המלקוח יתר הבז אשר בזזו עם הצבא צאן שש-מאות אלף ושבעים אלף וחמשת-אלפים.
במד	לא	33	ובקר שנים ושבעים אלף.
במד	לא	34	וחמרים אחד וששים אלף.
במד	לא	35	ונפש אדם מן-הנשים אשר לא-ידעו משכב זכר כל-נפש שנים ושלשים אלף.
במד	לא	36	ותהי המחצה חלק היצאים בצבא מספר הצאן שלש-מאות אלף ושלשים אלף ושבעת אלפים וחמש מאות.
במד	לא	37	ויהי המכס ליהוה מן-הצאן שש מאות חמש ושבעים.
במד	לא	38	והבקר ששה ושלשים אלף ומכסם ליהוה שנים ושבעים.
במד	לא	39	וחמרים שלשים אלף וחמש מאות ומכסם ליהוה אחד וששים.
במד	לא	40	ונפש אדם ששה עשר אלף ומכסם ליהוה שנים ושלשים נפש.
במד	לא	41	ויתן משה את-מכס תרומת יהוה לאלעזר הכהן כאשר צוה יהוה את-משה.
במד	לא	42	וממחצית בני ישראל אשר חצה משה מן-האנשים הצבאים.
במד	לא	43	ותהי מחצת העדה מן-הצאן שלש-מאות אלף ושלשים אלף שבעת אלפים וחמש מאות.
במד	לא	44	ובקר ששה ושלשים אלף.
במד	לא	45	וחמרים שלשים אלף וחמש מאות.
במד	לא	46	ונפש אדם ששה עשר אלף.
במד	לא	47	ויקח משה ממחצת בני-ישראל את-האחז אחד מן-החמשים מן-האדם ומן-הבהמה ויתן אתם ללוים שמרי משמרת משכן יהוה כאשר צוה יהוה את-משה.
במד	לא	48	ויקרבו אל-משה הפקדים אשר לאלפי הצבא שרי האלפים ושרי המאות.
במד	לא	49	ויאמרו אל-משה עבדיך נשאו את-ראש אנשי המלחמה אשר בידנו ולא-נפקד ממנו איש.
במד	לא	50	ונקרב את-קרבן יהוה איש אשר מצא כלי-זהב אצעדה וצמיד טבעת עגיל וכומז לכפר על-נפשתינו לפני יהוה.
במד	לא	51	ויקח משה ואלעזר הכהן את-הזהב מאתם כל כלי מעשה.
במד	לא	52	ויהי כל-זהב התרומה אשר הרימו ליהוה ששה עשר אלף שבע-מאות וחמשים שקל מאת שרי האלפים ומאת שרי המאות.
במד	לא	53	אנשי הצבא בזזו איש לו.
במד	לא	54	ויקח משה ואלעזר הכהן את-הזהב מאת שרי האלפים והמאות ויבאו אתו אל-אהל מועד זכרון לבני-ישראל לפני יהוה.</P>
במד	לב	1	ומקנה רב היה לבני ראובן ולבני-גד עצום מאד ויראו את-ארץ יעזר ואת-ארץ גלעד והנה המקום מקום מקנה.
במד	לב	2	ויבאו בני-גד ובני ראובן ויאמרו אל-משה ואל-אלעזר הכהן ואל-נשיאי העדה לאמר.
במד	לב	3	עטרות ודיבן ויעזר ונמרה וחשבון ואלעלה ושבם ונבו ובען.
במד	לב	4	הארץ אשר הכה יהוה לפני עדת ישראל ארץ מקנה הוא ולעבדיך מקנה.</P>
במד	לב	5	ויאמרו אם-מצאנו חן בעיניך יתן את-הארץ הזאת לעבדיך לאחזה אל-תעברנו את-הירדן.
במד	לב	6	ויאמר משה לבני-גד ולבני ראובן האחיכם יבאו למלחמה ואתם תשבו פה.
במד	לב	7	ולמה תנואון את-לב בני ישראל מעבר אל-הארץ אשר-נתן להם יהוה.
במד	לב	8	כה עשו אבתיכם בשלחי אתם מקדש ברנע לראות את-הארץ.
במד	לב	9	ויעלו עד-נחל אשכול ויראו את-הארץ ויניאו את-לב בני ישראל לבלתי-בא אל-הארץ אשר-נתן להם יהוה.
במד	לב	10	ויחר-אף יהוה ביום ההוא וישבע לאמר.
במד	לב	11	אם-יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב כי לא-מלאו אחרי.
במד	לב	12	בלתי כלב בן-יפנה הקנזי ויהושע בן-נון כי מלאו אחרי יהוה.
במד	לב	13	ויחר-אף יהוה בישראל וינעם במדבר ארבעים שנה עד-תם כל-הדור העשה הרע בעיני יהוה.
במד	לב	14	והנה קמתם תחת אבתיכם תרבות אנשים חטאים לספות עוד על חרון אף-יהוה אל-ישראל.
במד	לב	15	כי תשובן מאחריו ויסף עוד להניחו במדבר ושחתם לכל-העם הזה.</P>
במד	לב	16	ויגשו אליו ויאמרו גדרת צאן נבנה למקננו פה וערים לטפנו.
במד	לב	17	ואנחנו נחלץ חשים לפני בני ישראל עד אשר אם-הביאנם אל-מקומם וישב טפנו בערי המבצר מפני ישבי הארץ.
במד	לב	18	לא נשוב אל-בתינו עד התנחל בני ישראל איש נחלתו.
במד	לב	19	כי לא ננחל אתם מעבר לירדן והלאה כי באה נחלתנו אלינו מעבר הירדן מזרחה.</P>
במד	לב	20	ויאמר אליהם משה אם-תעשון את-הדבר הזה אם-תחלצו לפני יהוה למלחמה.
במד	לב	21	ועבר לכם כל-חלוץ את-הירדן לפני יהוה עד הורישו את-איביו מפניו.
במד	לב	22	ונכבשה הארץ לפני יהוה ואחר תשבו והייתם נקים מיהוה ומישראל והיתה הארץ הזאת לכם לאחזה לפני יהוה.
במד	לב	23	ואם-לא תעשון כן הנה חטאתם ליהוה ודעו חטאתכם אשר תמצא אתכם.
במד	לב	24	בנו-לכם ערים לטפכם וגדרת לצנאכם והיצא מפיכם תעשו.
במד	לב	25	ויאמר בני-גד ובני ראובן אל-משה לאמר עבדיך יעשו כאשר אדני מצוה.
במד	לב	26	טפנו נשינו מקננו וכל-בהמתנו יהיו-שם בערי הגלעד.
במד	לב	27	ועבדיך יעברו כל-חלוץ צבא לפני יהוה למלחמה כאשר אדני דבר.
במד	לב	28	ויצו להם משה את אלעזר הכהן ואת יהושע בן-נון ואת-ראשי אבות המטות לבני ישראל.
במד	לב	29	ויאמר משה אלהם אם-יעברו בני-גד ובני-ראובן אתכם את-הירדן כל-חלוץ למלחמה לפני יהוה ונכבשה הארץ לפניכם ונתתם להם את-ארץ הגלעד לאחזה.
במד	לב	30	ואם-לא יעברו חלוצים אתכם ונאחזו בתככם בארץ כנען.
במד	לב	31	ויענו בני-גד ובני ראובן לאמר את אשר דבר יהוה אל-עבדיך כן נעשה.
במד	לב	32	נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן.
במד	לב	33	ויתן להם משה לבני-גד ולבני ראובן ולחצי שבט מנשה בן-יוסף את-ממלכת סיחן מלך האמרי ואת-ממלכת עוג מלך הבשן הארץ לעריה בגבלת ערי הארץ סביב.
במד	לב	34	ויבנו בני-גד את-דיבן ואת-עטרת ואת ערער.
במד	לב	35	ואת-עטרת שופן ואת-יעזר ויגבהה.
במד	לב	36	ואת-בית נמרה ואת-בית הרן ערי מבצר וגדרת צאן.
במד	לב	37	ובני ראובן בנו את-חשבון ואת-אלעלא ואת קריתים.
במד	לב	38	ואת-נבו ואת-בעל מעון מוסבת שם ואת-שבמה ויקראו בשמת את-שמות הערים אשר בנו.
במד	לב	39	וילכו בני מכיר בן-מנשה גלעדה וילכדה ויורש את-האמרי אשר-בה.
במד	לב	40	ויתן משה את-הגלעד למכיר בן-מנשה וישב בה.
במד	לב	41	ויאיר בן-מנשה הלך וילכד את-חותיהם ויקרא אתהן חות יאיר.
במד	לב	42	ונבח הלך וילכד את-קנת ואת-בנתיה ויקרא לה נבח בשמו.</P>
במד	לג	1	אלה מסעי בני-ישראל אשר יצאו מארץ מצרים לצבאתם ביד-משה ואהרן.
במד	לג	2	ויכתב משה את-מוצאיהם למסעיהם על-פי יהוה ואלה מסעיהם למוצאיהם.
במד	לג	3	ויסעו מרעמסס בחדש הראשון בחמשה עשר יום לחדש הראשון ממחרת הפסח יצאו בני-ישראל ביד רמה לעיני כל-מצרים.
במד	לג	4	ומצרים מקברים את אשר הכה יהוה בהם כל-בכור ובאלהיהם עשה יהוה שפטים.
במד	לג	5	ויסעו בני-ישראל מרעמסס ויחנו בסכת.
במד	לג	6	ויסעו מסכת ויחנו באתם אשר בקצה המדבר.
במד	לג	7	ויסעו מאתם וישב על-פי החירת אשר על-פני בעל צפון ויחנו לפני מגדל.
במד	לג	8	ויסעו מפני החירת ויעברו בתוך-הים המדברה וילכו דרך שלשת ימים במדבר אתם ויחנו במרה.
במד	לג	9	ויסעו ממרה ויבאו אילמה ובאילם שתים עשרה עינת מים ושבעים תמרים ויחנו-שם.
במד	לג	10	ויסעו מאילם ויחנו על-ים-סוף.
במד	לג	11	ויסעו מים-סוף ויחנו במדבר-סין.
במד	לג	12	ויסעו ממדבר-סין ויחנו בדפקה.
במד	לג	13	ויסעו מדפקה ויחנו באלוש.
במד	לג	14	ויסעו מאלוש ויחנו ברפידם ולא-היה שם מים לעם לשתות.
במד	לג	15	ויסעו מרפידם ויחנו במדבר סיני.
במד	לג	16	ויסעו ממדבר סיני ויחנו בקברת התאוה.
במד	לג	17	ויסעו מקברת התאוה ויחנו בחצרת.
במד	לג	18	ויסעו מחצרת ויחנו ברתמה.
במד	לג	19	ויסעו מרתמה ויחנו ברמן פרץ.
במד	לג	20	ויסעו מרמן פרץ ויחנו בלבנה.
במד	לג	21	ויסעו מלבנה ויחנו ברסה.
במד	לג	22	ויסעו מרסה ויחנו בקהלתה.
במד	לג	23	ויסעו מקהלתה ויחנו בהר-שפר.
במד	לג	24	ויסעו מהר-שפר ויחנו בחרדה.
במד	לג	25	ויסעו מחרדה ויחנו במקהלת.
במד	לג	26	ויסעו ממקהלת ויחנו בתחת.
במד	לג	27	ויסעו מתחת ויחנו בתרח.
במד	לג	28	ויסעו מתרח ויחנו במתקה.
במד	לג	29	ויסעו ממתקה ויחנו בחשמנה.
במד	לג	30	ויסעו מחשמנה ויחנו במסרות.
במד	לג	31	ויסעו ממסרות ויחנו בבני יעקן.
במד	לג	32	ויסעו מבני יעקן ויחנו בחר הגדגד.
במד	לג	33	ויסעו מחר הגדגד ויחנו ביטבתה.
במד	לג	34	ויסעו מיטבתה ויחנו בעברנה.
במד	לג	35	ויסעו מעברנה ויחנו בעצין גבר.
במד	לג	36	ויסעו מעצין גבר ויחנו במדבר-צן הוא קדש.
במד	לג	37	ויסעו מקדש ויחנו בהר ההר בקצה ארץ אדום.
במד	לג	38	ויעל אהרן הכהן אל-הר ההר על-פי יהוה וימת שם בשנת הארבעים לצאת בני-ישראל מארץ מצרים בחדש החמישי באחד לחדש.
במד	לג	39	ואהרן בן-שלש ועשרים ומאת שנה במתו בהר ההר.</P>
במד	לג	40	וישמע הכנעני מלך ערד והוא-ישב בנגב בארץ כנען בבא בני ישראל.
במד	לג	41	ויסעו מהר ההר ויחנו בצלמנה.
במד	לג	42	ויסעו מצלמנה ויחנו בפונן.
במד	לג	43	ויסעו מפונן ויחנו באבת.
במד	לג	44	ויסעו מאבת ויחנו בעיי העברים בגבול מואב.
במד	לג	45	ויסעו מעיים ויחנו בדיבן גד.
במד	לג	46	ויסעו מדיבן גד ויחנו בעלמן דבלתימה.
במד	לג	47	ויסעו מעלמן דבלתימה ויחנו בהרי העברים לפני נבו.
במד	לג	48	ויסעו מהרי העברים ויחנו בערבת מואב על ירדן ירחו.
במד	לג	49	ויחנו על-הירדן מבית הישמת עד אבל השטים בערבת מואב.</P>
במד	לג	50	וידבר יהוה אל-משה בערבת מואב על-ירדן ירחו לאמר.
במד	לג	51	דבר אל-בני ישראל ואמרת אלהם כי אתם עברים את-הירדן אל-ארץ כנען.
במד	לג	52	והורשתם את-כל-ישבי הארץ מפניכם ואבדתם את כל-משכיתם ואת כל-צלמי מסכתם תאבדו ואת כל-במותם תשמידו.
במד	לג	53	והורשתם את-הארץ וישבתם-בה כי לכם נתתי את-הארץ לרשת אתה.
במד	לג	54	והתנחלתם את-הארץ בגורל למשפחתיכם לרב תרבו את-נחלתו ולמעט תמעיט את-נחלתו אל אשר-יצא לו שמה הגורל לו יהיה למטות אבתיכם תתנחלו.
במד	לג	55	ואם-לא תורישו את-ישבי הארץ מפניכם והיה אשר תותירו מהם לשכים בעיניכם ולצנינם בצדיכם וצררו אתכם על-הארץ אשר אתם ישבים בה.
במד	לג	56	והיה כאשר דמיתי לעשות להם אעשה לכם.</P>
במד	לד	1	וידבר יהוה אל-משה לאמר.
במד	לד	2	צו את-בני ישראל ואמרת אלהם כי-אתם באים אל-הארץ כנען זאת הארץ אשר תפל לכם בנחלה ארץ כנען לגבלתיה.
במד	לד	3	והיה לכם פאת-נגב ממדבר-צן על-ידי אדום והיה לכם גבול נגב מקצה ים-המלח קדמה.
במד	לד	4	ונסב לכם הגבול מנגב למעלה עקרבים ועבר צנה והיה תוצאתיו מנגב לקדש ברנע ויצא חצר-אדר ועבר עצמנה.
במד	לד	5	ונסב הגבול מעצמון נחלה מצרים והיו תוצאתיו הימה.
במד	לד	6	וגבול ים והיה לכם הים הגדול וגבול זה-יהיה לכם גבול ים.
במד	לד	7	וזה-יהיה לכם גבול צפון מן-הים הגדל תתאו לכם הר ההר.
במד	לד	8	מהר ההר תתאו לבא חמת והיו תוצאת הגבל צדדה.
במד	לד	9	ויצא הגבל זפרנה והיו תוצאתיו חצר עינן זה-יהיה לכם גבול צפון.
במד	לד	10	והתאויתם לכם לגבול קדמה מחצר עינן שפמה.
במד	לד	11	וירד הגבל משפם הרבלה מקדם לעין וירד הגבל ומחה על-כתף ים-כנרת קדמה.
במד	לד	12	וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב.
במד	לד	13	ויצו משה את-בני ישראל לאמר זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה.
במד	לד	14	כי לקחו מטה בני הראובני לבית אבתם ומטה בני-הגדי לבית אבתם וחצי מטה מנשה לקחו נחלתם.
במד	לד	15	שני המטות וחצי המטה לקחו נחלתם מעבר לירדן ירחו קדמה מזרחה.</P>
במד	לד	16	וידבר יהוה אל-משה לאמר.
במד	לד	17	אלה שמות האנשים אשר-ינחלו לכם את-הארץ אלעזר הכהן ויהושע בן-נון.
במד	לד	18	ונשיא אחד נשיא אחד ממטה תקחו לנחל את-הארץ.
במד	לד	19	ואלה שמות האנשים למטה יהודה כלב בן-יפנה.
במד	לד	20	ולמטה בני שמעון שמואל בן-עמיהוד.
במד	לד	21	למטה בנימן אלידד בן-כסלון.
במד	לד	22	ולמטה בני-דן נשיא בקי בן-יגלי.
במד	לד	23	לבני יוסף למטה בני-מנשה נשיא חניאל בן-אפד.
במד	לד	24	ולמטה בני-אפרים נשיא קמואל בן-שפטן.
במד	לד	25	ולמטה בני-זבולן נשיא אליצפן בן-פרנך.
במד	לד	26	ולמטה בני-יששכר נשיא פלטיאל בן-עזן.
במד	לד	27	ולמטה בני-אשר נשיא אחיהוד בן-שלמי.
במד	לד	28	ולמטה בני-נפתלי נשיא פדהאל בן-עמיהוד.
במד	לד	29	אלה אשר צוה יהוה לנחל את-בני-ישראל בארץ כנען.</P>
במד	לה	1	וידבר יהוה אל-משה בערבת מואב על-ירדן ירחו לאמר.
במד	לה	2	צו את-בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים.
במד	לה	3	והיו הערים להם לשבת ומגרשיהם יהיו לבהמתם ולרכשם ולכל חיתם.
במד	לה	4	ומגרשי הערים אשר תתנו ללוים מקיר העיר וחוצה אלף אמה סביב.
במד	לה	5	ומדתם מחוץ לעיר את-פאת-קדמה אלפים באמה ואת-פאת-נגב אלפים באמה ואת-פאת-ים אלפים באמה ואת פאת צפון אלפים באמה והעיר בתוך זה יהיה להם מגרשי הערים.
במד	לה	6	ואת הערים אשר תתנו ללוים את שש-ערי המקלט אשר תתנו לנס שמה הרצח ועליהם תתנו ארבעים ושתים עיר.
במד	לה	7	כל-הערים אשר תתנו ללוים ארבעים ושמנה עיר אתהן ואת-מגרשיהן.
במד	לה	8	והערים אשר תתנו מאחזת בני-ישראל מאת הרב תרבו ומאת המעט תמעיטו איש כפי נחלתו אשר ינחלו יתן מעריו ללוים.</P>
במד	לה	9	וידבר יהוה אל-משה לאמר.
במד	לה	10	דבר אל-בני ישראל ואמרת אלהם כי אתם עברים את-הירדן ארצה כנען.
במד	לה	11	והקריתם לכם ערים ערי מקלט תהיינה לכם ונס שמה רצח מכה-נפש בשגגה.
במד	לה	12	והיו לכם הערים למקלט מגאל ולא ימות הרצח עד-עמדו לפני העדה למשפט.
במד	לה	13	והערים אשר תתנו שש-ערי מקלט תהיינה לכם.
במד	לה	14	את שלש הערים תתנו מעבר לירדן ואת שלש הערים תתנו בארץ כנען ערי מקלט תהיינה.
במד	לה	15	לבני ישראל ולגר ולתושב בתוכם תהיינה שש-הערים האלה למקלט לנוס שמה כל-מכה-נפש בשגגה.
במד	לה	16	ואם-בכלי ברזל הכהו וימת רצח הוא מות יומת הרצח.
במד	לה	17	ואם באבן יד אשר-ימות בה הכהו וימת רצח הוא מות יומת הרצח.
במד	לה	18	או בכלי עץ-יד אשר-ימות בו הכהו וימת רצח הוא מות יומת הרצח.
במד	לה	19	גאל הדם הוא ימית את-הרצח בפגעו-בו הוא ימתנו.
במד	לה	20	ואם-בשנאה יהדפנו או-השליך עליו בצדיה וימת.
במד	לה	21	או באיבה הכהו בידו וימת מות-יומת המכה רצח הוא גאל הדם ימית את-הרצח בפגעו-בו.
במד	לה	22	ואם-בפתע בלא-איבה הדפו או-השליך עליו כל-כלי בלא צדיה.
במד	לה	23	או בכל-אבן אשר-ימות בה בלא ראות ויפל עליו וימת והוא לא-אויב לו ולא מבקש רעתו.
במד	לה	24	ושפטו העדה בין המכה ובין גאל הדם על המשפטים האלה.
במד	לה	25	והצילו העדה את-הרצח מיד גאל הדם והשיבו אתו העדה אל-עיר מקלטו אשר-נס שמה וישב בה עד-מות הכהן הגדל אשר-משח אתו בשמן הקדש.
במד	לה	26	ואם-יצא יצא הרצח את-גבול עיר מקלטו אשר ינוס שמה.
במד	לה	27	ומצא אתו גאל הדם מחוץ לגבול עיר מקלטו ורצח גאל הדם את-הרצח אין לו דם.
במד	לה	28	כי בעיר מקלטו ישב עד-מות הכהן הגדל ואחרי מות הכהן הגדל ישוב הרצח אל-ארץ אחזתו.
במד	לה	29	והיו אלה לכם לחקת משפט לדרתיכם בכל מושבתיכם.
במד	לה	30	כל-מכה-נפש לפי עדים ירצח את-הרצח ועד אחד לא-יענה בנפש למות.
במד	לה	31	ולא-תקחו כפר לנפש רצח אשר-הוא רשע למות כי-מות יומת.
במד	לה	32	ולא-תקחו כפר לנוס אל-עיר מקלטו לשוב לשבת בארץ עד-מות הכהן.
במד	לה	33	ולא-תחניפו את-הארץ אשר אתם בה כי הדם הוא יחניף את-הארץ ולארץ לא-יכפר לדם אשר שפך-בה כי-אם בדם שפכו.
במד	לה	34	ולא תטמא את-הארץ אשר אתם ישבים בה אשר אני שכן בתוכה כי אני יהוה שכן בתוך בני ישראל.</P>
במד	לו	1	ויקרבו ראשי האבות למשפחת בני-גלעד בן-מכיר בן-מנשה ממשפחת בני יוסף וידברו לפני משה ולפני הנשאים ראשי אבות לבני ישראל.
במד	לו	2	ויאמרו את-אדני צוה יהוה לתת את-הארץ בנחלה בגורל לבני ישראל ואדני צוה ביהוה לתת את-נחלת צלפחד אחינו לבנתיו.
במד	לו	3	והיו לאחד מבני שבטי בני-ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע.
במד	לו	4	ואם-יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן.
במד	לו	5	ויצו משה את-בני ישראל על-פי יהוה לאמר כן מטה בני-יוסף דברים.
במד	לו	6	זה הדבר אשר-צוה יהוה לבנות צלפחד לאמר לטוב בעיניהם תהיינה לנשים אך למשפחת מטה אביהם תהיינה לנשים.
במד	לו	7	ולא-תסב נחלה לבני ישראל ממטה אל-מטה כי איש בנחלת מטה אבתיו ידבקו בני ישראל.
במד	לו	8	וכל-בת ירשת נחלה ממטות בני ישראל לאחד ממשפחת מטה אביה תהיה לאשה למען יירשו בני ישראל איש נחלת אבתיו.
במד	לו	9	ולא-תסב נחלה ממטה למטה אחר כי-איש בנחלתו ידבקו מטות בני ישראל.
במד	לו	10	כאשר צוה יהוה את-משה כן עשו בנות צלפחד.
במד	לו	11	ותהיינה מחלה תרצה וחגלה ומלכה ונעה בנות צלפחד לבני דדיהן לנשים.
במד	לו	12	ממשפחת בני-מנשה בן-יוסף היו לנשים ותהי נחלתן על-מטה משפחת אביהן.
במד	לו	13	אלה המצות והמשפטים אשר צוה יהוה ביד-משה אל-בני ישראל בערבת מואב על ירדן ירחו.</P>
ברא	א	1	בראשית ברא אלהים את השמים ואת הארץ.
ברא	א	2	והארץ היתה תהו ובהו וחשך על-פני תהום ורוח אלהים מרחפת על-פני המים.
ברא	א	3	ויאמר אלהים יהי אור ויהי-אור.
ברא	א	4	וירא אלהים את-האור כי-טוב ויבדל אלהים בין האור ובין החשך.
ברא	א	5	ויקרא אלהים לאור יום ולחשך קרא לילה ויהי-ערב ויהי-בקר יום אחד.</P>
ברא	א	6	ויאמר אלהים יהי רקיע בתוך המים ויהי מבדיל בין מים למים.
ברא	א	7	ויעש אלהים את-הרקיע ויבדל בין המים אשר מתחת לרקיע ובין המים אשר מעל לרקיע ויהי-כן.
ברא	א	8	ויקרא אלהים לרקיע שמים ויהי-ערב ויהי-בקר יום שני.</P>
ברא	א	9	ויאמר אלהים יקוו המים מתחת השמים אל-מקום אחד ותראה היבשה ויהי-כן.
ברא	א	10	ויקרא אלהים ליבשה ארץ ולמקוה המים קרא ימים וירא אלהים כי-טוב.
ברא	א	11	ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו-בו על-הארץ ויהי-כן.
ברא	א	12	ותוצא הארץ דשא עשב מזריע זרע למינהו ועץ עשה-פרי אשר זרעו-בו למינהו וירא אלהים כי-טוב.
ברא	א	13	ויהי-ערב ויהי-בקר יום שלישי.</P>
ברא	א	14	ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים.
ברא	א	15	והיו למאורת ברקיע השמים להאיר על-הארץ ויהי-כן.
ברא	א	16	ויעש אלהים את-שני המארת הגדלים את-המאור הגדל לממשלת היום ואת-המאור הקטן לממשלת הלילה ואת הכוכבים.
ברא	א	17	ויתן אתם אלהים ברקיע השמים להאיר על-הארץ.
ברא	א	18	ולמשל ביום ובלילה ולהבדיל בין האור ובין החשך וירא אלהים כי-טוב.
ברא	א	19	ויהי-ערב ויהי-בקר יום רביעי.</P>
ברא	א	20	ויאמר אלהים ישרצו המים שרץ נפש חיה ועוף יעופף על-הארץ על-פני רקיע השמים.
ברא	א	21	ויברא אלהים את-התנינם הגדלים ואת כל-נפש החיה הרמשת אשר שרצו המים למינהם ואת כל-עוף כנף למינהו וירא אלהים כי-טוב.
ברא	א	22	ויברך אתם אלהים לאמר פרו ורבו ומלאו את-המים בימים והעוף ירב בארץ.
ברא	א	23	ויהי-ערב ויהי-בקר יום חמישי.</P>
ברא	א	24	ויאמר אלהים תוצא הארץ נפש חיה למינה בהמה ורמש וחיתו-ארץ למינה ויהי-כן.
ברא	א	25	ויעש אלהים את-חית הארץ למינה ואת-הבהמה למינה ואת כל-רמש האדמה למינהו וירא אלהים כי-טוב.
ברא	א	26	ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל-הארץ ובכל-הרמש הרמש על-הארץ.
ברא	א	27	ויברא אלהים את-האדם בצלמו בצלם אלהים ברא אתו זכר ונקבה ברא אתם.
ברא	א	28	ויברך אתם אלהים ויאמר להם אלהים פרו ורבו ומלאו את-הארץ וכבשה ורדו בדגת הים ובעוף השמים ובכל-חיה הרמשת על-הארץ.
ברא	א	29	ויאמר אלהים הנה נתתי לכם את-כל-עשב זרע זרע אשר על-פני כל-הארץ ואת-כל-העץ אשר-בו פרי-עץ זרע זרע לכם יהיה לאכלה.
ברא	א	30	ולכל-חית הארץ ולכל-עוף השמים ולכל רומש על-הארץ אשר-בו נפש חיה את-כל-ירק עשב לאכלה ויהי-כן.
ברא	א	31	וירא אלהים את-כל-אשר עשה והנה-טוב מאד ויהי-ערב ויהי-בקר יום הששי.</P>
ברא	ב	1	ויכלו השמים והארץ וכל-צבאם.
ברא	ב	2	ויכל אלהים ביום השביעי מלאכתו אשר עשה וישבת ביום השביעי מכל-מלאכתו אשר עשה.
ברא	ב	3	ויברך אלהים את-יום השביעי ויקדש אתו כי בו שבת מכל-מלאכתו אשר-ברא אלהים לעשות.</P>
ברא	ב	4	אלה תולדות השמים והארץ בהבראם ביום עשות יהוה אלהים ארץ ושמים.
ברא	ב	5	וכל שיח השדה טרם יהיה בארץ וכל-עשב השדה טרם יצמח כי לא המטיר יהוה אלהים על-הארץ ואדם אין לעבד את-האדמה.
ברא	ב	6	ואד יעלה מן-הארץ והשקה את-כל-פני-האדמה.
ברא	ב	7	וייצר יהוה אלהים את-האדם עפר מן-האדמה ויפח באפיו נשמת חיים ויהי האדם לנפש חיה.
ברא	ב	8	ויטע יהוה אלהים גן-בעדן מקדם וישם שם את-האדם אשר יצר.
ברא	ב	9	ויצמח יהוה אלהים מן-האדמה כל-עץ נחמד למראה וטוב למאכל ועץ החיים בתוך הגן ועץ הדעת טוב ורע.
ברא	ב	10	ונהר יצא מעדן להשקות את-הגן ומשם יפרד והיה לארבעה ראשים.
ברא	ב	11	שם האחד פישון הוא הסבב את כל-ארץ החוילה אשר-שם הזהב.
ברא	ב	12	וזהב הארץ ההוא טוב שם הבדלח ואבן השהם.
ברא	ב	13	ושם-הנהר השני גיחון הוא הסובב את כל-ארץ כוש.
ברא	ב	14	ושם הנהר השלישי חדקל הוא ההלך קדמת אשור והנהר הרביעי הוא פרת.
ברא	ב	15	ויקח יהוה אלהים את-האדם וינחהו בגן-עדן לעבדה ולשמרה.
ברא	ב	16	ויצו יהוה אלהים על-האדם לאמר מכל עץ-הגן אכל תאכל.
ברא	ב	17	ומעץ הדעת טוב ורע לא תאכל ממנו כי ביום אכלך ממנו מות תמות.
ברא	ב	18	ויאמר יהוה אלהים לא-טוב היות האדם לבדו אעשה-לו עזר כנגדו.
ברא	ב	19	ויצר יהוה אלהים מן-האדמה כל-חית השדה ואת כל-עוף השמים ויבא אל-האדם לראות מה-יקרא-לו וכל אשר יקרא-לו האדם נפש חיה הוא שמו.
ברא	ב	20	ויקרא האדם שמות לכל-הבהמה ולעוף השמים ולכל חית השדה ולאדם לא-מצא עזר כנגדו.
ברא	ב	21	ויפל יהוה אלהים תרדמה על-האדם ויישן ויקח אחת מצלעתיו ויסגר בשר תחתנה.
ברא	ב	22	ויבן יהוה אלהים את-הצלע אשר-לקח מן-האדם לאשה ויבאה אל-האדם.
ברא	ב	23	ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה-זאת.
ברא	ב	24	על-כן יעזב-איש את-אביו ואת-אמו ודבק באשתו והיו לבשר אחד.
ברא	ב	25	ויהיו שניהם ערומים האדם ואשתו ולא יתבששו.</P>
ברא	ג	1	והנחש היה ערום מכל חית השדה אשר עשה יהוה אלהים ויאמר אל-האשה אף כי-אמר אלהים לא תאכלו מכל עץ הגן.
ברא	ג	2	ותאמר האשה אל-הנחש מפרי עץ-הגן נאכל.
ברא	ג	3	ומפרי העץ אשר בתוך-הגן אמר אלהים לא תאכלו ממנו ולא תגעו בו פן-תמתון.
ברא	ג	4	ויאמר הנחש אל-האשה לא-מות תמתון.
ברא	ג	5	כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע.
ברא	ג	6	ותרא האשה כי טוב העץ למאכל וכי תאוה-הוא לעינים ונחמד העץ להשכיל ותקח מפריו ותאכל ותתן גם-לאישה עמה ויאכל.
ברא	ג	7	ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת.
ברא	ג	8	וישמעו את-קול יהוה אלהים מתהלך בגן לרוח היום ויתחבא האדם ואשתו מפני יהוה אלהים בתוך עץ הגן.
ברא	ג	9	ויקרא יהוה אלהים אל-האדם ויאמר לו איכה.
ברא	ג	10	ויאמר את-קלך שמעתי בגן ואירא כי-עירם אנכי ואחבא.
ברא	ג	11	ויאמר מי הגיד לך כי עירם אתה המן-העץ אשר צויתיך לבלתי אכל-ממנו אכלת.
ברא	ג	12	ויאמר האדם האשה אשר נתתה עמדי הוא נתנה-לי מן-העץ ואכל.
ברא	ג	13	ויאמר יהוה אלהים לאשה מה-זאת עשית ותאמר האשה הנחש השיאני ואכל.
ברא	ג	14	ויאמר יהוה אלהים אל-הנחש כי עשית זאת ארור אתה מכל-הבהמה ומכל חית השדה על-גחנך תלך ועפר תאכל כל-ימי חייך.
ברא	ג	15	ואיבה אשית בינך ובין האשה ובין זרעך ובין זרעה הוא ישופך ראש ואתה תשופנו עקב.</P>
ברא	ג	16	אל-האשה אמר הרבה ארבה עצבונך והרנך בעצב תלדי בנים ואל-אישך תשוקתך והוא ימשל-בך.</P>
ברא	ג	17	ולאדם אמר כי-שמעת לקול אשתך ותאכל מן-העץ אשר צויתיך לאמר לא תאכל ממנו ארורה האדמה בעבורך בעצבון תאכלנה כל ימי חייך.
ברא	ג	18	וקוץ ודרדר תצמיח לך ואכלת את-עשב השדה.
ברא	ג	19	בזעת אפיך תאכל לחם עד שובך אל-האדמה כי ממנה לקחת כי-עפר אתה ואל-עפר תשוב.
ברא	ג	20	ויקרא האדם שם אשתו חוה כי הוא היתה אם כל-חי.
ברא	ג	21	ויעש יהוה אלהים לאדם ולאשתו כתנות עור וילבשם.</P>
ברא	ג	22	ויאמר יהוה אלהים הן האדם היה כאחד ממנו לדעת טוב ורע ועתה פן-ישלח ידו ולקח גם מעץ החיים ואכל וחי לעלם.
ברא	ג	23	וישלחהו יהוה אלהים מגן-עדן לעבד את-האדמה אשר לקח משם.
ברא	ג	24	ויגרש את-האדם וישכן מקדם לגן-עדן את-הכרבים ואת להט החרב המתהפכת לשמר את-דרך עץ החיים.</P>
ברא	ד	1	והאדם ידע את-חוה אשתו ותהר ותלד את-קין ותאמר קניתי איש את-יהוה.
ברא	ד	2	ותסף ללדת את-אחיו את-הבל ויהי-הבל רעה צאן וקין היה עבד אדמה.
ברא	ד	3	ויהי מקץ ימים ויבא קין מפרי האדמה מנחה ליהוה.
ברא	ד	4	והבל הביא גם-הוא מבכרות צאנו ומחלבהן וישע יהוה אל-הבל ואל-מנחתו.
ברא	ד	5	ואל-קין ואל-מנחתו לא שעה ויחר לקין מאד ויפלו פניו.
ברא	ד	6	ויאמר יהוה אל-קין למה חרה לך ולמה נפלו פניך.
ברא	ד	7	הלוא אם-תיטיב שאת ואם לא תיטיב לפתח חטאת רבץ ואליך תשוקתו ואתה תמשל-בו.
ברא	ד	8	ויאמר קין אל-הבל אחיו ויהי בהיותם בשדה ויקם קין אל-הבל אחיו ויהרגהו.
ברא	ד	9	ויאמר יהוה אל-קין אי הבל אחיך ויאמר לא ידעתי השמר אחי אנכי.
ברא	ד	10	ויאמר מה עשית קול דמי אחיך צעקים אלי מן-האדמה.
ברא	ד	11	ועתה ארור אתה מן-האדמה אשר פצתה את-פיה לקחת את-דמי אחיך מידך.
ברא	ד	12	כי תעבד את-האדמה לא-תסף תת-כחה לך נע ונד תהיה בארץ.
ברא	ד	13	ויאמר קין אל-יהוה גדול עוני מנשוא.
ברא	ד	14	הן גרשת אתי היום מעל פני האדמה ומפניך אסתר והייתי נע ונד בארץ והיה כל-מצאי יהרגני.
ברא	ד	15	ויאמר לו יהוה לכן כל-הרג קין שבעתים יקם וישם יהוה לקין אות לבלתי הכות-אתו כל-מצאו.
ברא	ד	16	ויצא קין מלפני יהוה וישב בארץ-נוד קדמת-עדן.
ברא	ד	17	וידע קין את-אשתו ותהר ותלד את-חנוך ויהי בנה עיר ויקרא שם העיר כשם בנו חנוך.
ברא	ד	18	ויולד לחנוך את-עירד ועירד ילד את-מחויאל ומחייאל ילד את-מתושאל ומתושאל ילד את-למך.
ברא	ד	19	ויקח-לו למך שתי נשים שם האחת עדה ושם השנית צלה.
ברא	ד	20	ותלד עדה את-יבל הוא היה אבי ישב אהל ומקנה.
ברא	ד	21	ושם אחיו יובל הוא היה אבי כל-תפש כנור ועוגב.
ברא	ד	22	וצלה גם-הוא ילדה את-תובל קין לטש כל-חרש נחשת וברזל ואחות תובל-קין נעמה.
ברא	ד	23	ויאמר למך לנשיו עדה וצלה שמען קולי נשי למך האזנה אמרתי כי איש הרגתי לפצעי וילד לחברתי.
ברא	ד	24	כי שבעתים יקם-קין ולמך שבעים ושבעה.
ברא	ד	25	וידע אדם עוד את-אשתו ותלד בן ותקרא את-שמו שת כי שת-לי אלהים זרע אחר תחת הבל כי הרגו קין.
ברא	ד	26	ולשת גם-הוא ילד-בן ויקרא את-שמו אנוש אז הוחל לקרא בשם יהוה.</P>
ברא	ה	1	זה ספר תולדת אדם ביום ברא אלהים אדם בדמות אלהים עשה אתו.
ברא	ה	2	זכר ונקבה בראם ויברך אתם ויקרא את-שמם אדם ביום הבראם.
ברא	ה	3	ויחי אדם שלשים ומאת שנה ויולד בדמותו כצלמו ויקרא את-שמו שת.
ברא	ה	4	ויהיו ימי-אדם אחרי הולידו את-שת שמנה מאת שנה ויולד בנים ובנות.
ברא	ה	5	ויהיו כל-ימי אדם אשר-חי תשע מאות שנה ושלשים שנה וימת.</P>
ברא	ה	6	ויחי-שת חמש שנים ומאת שנה ויולד את-אנוש.
ברא	ה	7	ויחי-שת אחרי הולידו את-אנוש שבע שנים ושמנה מאות שנה ויולד בנים ובנות.
ברא	ה	8	ויהיו כל-ימי-שת שתים עשרה שנה ותשע מאות שנה וימת.</P>
ברא	ה	9	ויחי אנוש תשעים שנה ויולד את-קינן.
ברא	ה	10	ויחי אנוש אחרי הולידו את-קינן חמש עשרה שנה ושמנה מאות שנה ויולד בנים ובנות.
ברא	ה	11	ויהיו כל-ימי אנוש חמש שנים ותשע מאות שנה וימת.</P>
ברא	ה	12	ויחי קינן שבעים שנה ויולד את-מהללאל.
ברא	ה	13	ויחי קינן אחרי הולידו את-מהללאל ארבעים שנה ושמנה מאות שנה ויולד בנים ובנות.
ברא	ה	14	ויהיו כל-ימי קינן עשר שנים ותשע מאות שנה וימת.</P>
ברא	ה	15	ויחי מהללאל חמש שנים וששים שנה ויולד את-ירד.
ברא	ה	16	ויחי מהללאל אחרי הולידו את-ירד שלשים שנה ושמנה מאות שנה ויולד בנים ובנות.
ברא	ה	17	ויהיו כל-ימי מהללאל חמש ותשעים שנה ושמנה מאות שנה וימת.</P>
ברא	ה	18	ויחי-ירד שתים וששים שנה ומאת שנה ויולד את-חנוך.
ברא	ה	19	ויחי-ירד אחרי הולידו את-חנוך שמנה מאות שנה ויולד בנים ובנות.
ברא	ה	20	ויהיו כל-ימי-ירד שתים וששים שנה ותשע מאות שנה וימת.</P>
ברא	ה	21	ויחי חנוך חמש וששים שנה ויולד את-מתושלח.
ברא	ה	22	ויתהלך חנוך את-האלהים אחרי הולידו את-מתושלח שלש מאות שנה ויולד בנים ובנות.
ברא	ה	23	ויהי כל-ימי חנוך חמש וששים שנה ושלש מאות שנה.
ברא	ה	24	ויתהלך חנוך את-האלהים ואיננו כי-לקח אתו אלהים.</P>
ברא	ה	25	ויחי מתושלח שבע ושמנים שנה ומאת שנה ויולד את-למך.
ברא	ה	26	ויחי מתושלח אחרי הולידו את-למך שתים ושמונים שנה ושבע מאות שנה ויולד בנים ובנות.
ברא	ה	27	ויהיו כל-ימי מתושלח תשע וששים שנה ותשע מאות שנה וימת.</P>
ברא	ה	28	ויחי-למך שתים ושמנים שנה ומאת שנה ויולד בן.
ברא	ה	29	ויקרא את-שמו נח לאמר זה ינחמנו ממעשנו ומעצבון ידינו מן-האדמה אשר אררה יהוה.
ברא	ה	30	ויחי-למך אחרי הולידו את-נח חמש ותשעים שנה וחמש מאת שנה ויולד בנים ובנות.
ברא	ה	31	ויהי כל-ימי-למך שבע ושבעים שנה ושבע מאות שנה וימת.</P>
ברא	ה	32	ויהי-נח בן-חמש מאות שנה ויולד נח את-שם את-חם ואת-יפת.</P>
ברא	ו	1	ויהי כי-החל האדם לרב על-פני האדמה ובנות ילדו להם.
ברא	ו	2	ויראו בני-האלהים את-בנות האדם כי טבת הנה ויקחו להם נשים מכל אשר בחרו.
ברא	ו	3	ויאמר יהוה לא-ידון רוחי באדם לעלם בשגם הוא בשר והיו ימיו מאה ועשרים שנה.
ברא	ו	4	הנפלים היו בארץ בימים ההם וגם אחרי-כן אשר יבאו בני האלהים אל-בנות האדם וילדו להם המה הגברים אשר מעולם אנשי השם.</P>
ברא	ו	5	וירא יהוה כי רבה רעת האדם בארץ וכל-יצר מחשבת לבו רק רע כל-היום.
ברא	ו	6	וינחם יהוה כי-עשה את-האדם בארץ ויתעצב אל-לבו.
ברא	ו	7	ויאמר יהוה אמחה את-האדם אשר-בראתי מעל פני האדמה מאדם עד-בהמה עד-רמש ועד-עוף השמים כי נחמתי כי עשיתם.
ברא	ו	8	ונח מצא חן בעיני יהוה.</P>
ברא	ו	9	אלה תולדת נח נח איש צדיק תמים היה בדרתיו את-האלהים התהלך-נח.
ברא	ו	10	ויולד נח שלשה בנים את-שם את-חם ואת-יפת.
ברא	ו	11	ותשחת הארץ לפני האלהים ותמלא הארץ חמס.
ברא	ו	12	וירא אלהים את-הארץ והנה נשחתה כי-השחית כל-בשר את-דרכו על-הארץ.</P>
ברא	ו	13	ויאמר אלהים לנח קץ כל-בשר בא לפני כי-מלאה הארץ חמס מפניהם והנני משחיתם את-הארץ.
ברא	ו	14	עשה לך תבת עצי-גפר קנים תעשה את-התבה וכפרת אתה מבית ומחוץ בכפר.
ברא	ו	15	וזה אשר תעשה אתה שלש מאות אמה ארך התבה חמשים אמה רחבה ושלשים אמה קומתה.
ברא	ו	16	צהר תעשה לתבה ואל-אמה תכלנה מלמעלה ופתח התבה בצדה תשים תחתים שנים ושלשים תעשה.
ברא	ו	17	ואני הנני מביא את-המבול מים על-הארץ לשחת כל-בשר אשר-בו רוח חיים מתחת השמים כל אשר-בארץ יגוע.
ברא	ו	18	והקמתי את-בריתי אתך ובאת אל-התבה אתה ובניך ואשתך ונשי-בניך אתך.
ברא	ו	19	ומכל-החי מכל-בשר שנים מכל תביא אל-התבה להחית אתך זכר ונקבה יהיו.
ברא	ו	20	מהעוף למינהו ומן-הבהמה למינה מכל רמש האדמה למינהו שנים מכל יבאו אליך להחיות.
ברא	ו	21	ואתה קח-לך מכל-מאכל אשר יאכל ואספת אליך והיה לך ולהם לאכלה.
ברא	ו	22	ויעש נח ככל אשר צוה אתו אלהים כן עשה.</P>
ברא	ז	1	ויאמר יהוה לנח בא-אתה וכל-ביתך אל-התבה כי-אתך ראיתי צדיק לפני בדור הזה.
ברא	ז	2	מכל הבהמה הטהורה תקח-לך שבעה שבעה איש ואשתו ומן-הבהמה אשר לא טהרה הוא שנים איש ואשתו.
ברא	ז	3	גם מעוף השמים שבעה שבעה זכר ונקבה לחיות זרע על-פני כל-הארץ.
ברא	ז	4	כי לימים עוד שבעה אנכי ממטיר על-הארץ ארבעים יום וארבעים לילה ומחיתי את-כל-היקום אשר עשיתי מעל פני האדמה.
ברא	ז	5	ויעש נח ככל אשר-צוהו יהוה.
ברא	ז	6	ונח בן-שש מאות שנה והמבול היה מים על-הארץ.
ברא	ז	7	ויבא נח ובניו ואשתו ונשי-בניו אתו אל-התבה מפני מי המבול.
ברא	ז	8	מן-הבהמה הטהורה ומן-הבהמה אשר איננה טהרה ומן-העוף וכל אשר-רמש על-האדמה.
ברא	ז	9	שנים שנים באו אל-נח אל-התבה זכר ונקבה כאשר צוה אלהים את-נח.
ברא	ז	10	ויהי לשבעת הימים ומי המבול היו על-הארץ.
ברא	ז	11	בשנת שש-מאות שנה לחיי-נח בחדש השני בשבעה-עשר יום לחדש ביום הזה נבקעו כל-מעינות תהום רבה וארבת השמים נפתחו.
ברא	ז	12	ויהי הגשם על-הארץ ארבעים יום וארבעים לילה.
ברא	ז	13	בעצם היום הזה בא נח ושם-וחם ויפת בני-נח ואשת נח ושלשת נשי-בניו אתם אל-התבה.
ברא	ז	14	המה וכל-החיה למינה וכל-הבהמה למינה וכל-הרמש הרמש על-הארץ למינהו וכל-העוף למינהו כל צפור כל-כנף.
ברא	ז	15	ויבאו אל-נח אל-התבה שנים שנים מכל-הבשר אשר-בו רוח חיים.
ברא	ז	16	והבאים זכר ונקבה מכל-בשר באו כאשר צוה אתו אלהים ויסגר יהוה בעדו.
ברא	ז	17	ויהי המבול ארבעים יום על-הארץ וירבו המים וישאו את-התבה ותרם מעל הארץ.
ברא	ז	18	ויגברו המים וירבו מאד על-הארץ ותלך התבה על-פני המים.
ברא	ז	19	והמים גברו מאד מאד על-הארץ ויכסו כל-ההרים הגבהים אשר-תחת כל-השמים.
ברא	ז	20	חמש עשרה אמה מלמעלה גברו המים ויכסו ההרים.
ברא	ז	21	ויגוע כל-בשר הרמש על-הארץ בעוף ובבהמה ובחיה ובכל-השרץ השרץ על-הארץ וכל האדם.
ברא	ז	22	כל אשר נשמת-רוח חיים באפיו מכל אשר בחרבה מתו.
ברא	ז	23	וימח את-כל-היקום אשר על-פני האדמה מאדם עד-בהמה עד-רמש ועד-עוף השמים וימחו מן-הארץ וישאר אך-נח ואשר אתו בתבה.
ברא	ז	24	ויגברו המים על-הארץ חמשים ומאת יום.</P>
ברא	ח	1	ויזכר אלהים את-נח ואת כל-החיה ואת-כל-הבהמה אשר אתו בתבה ויעבר אלהים רוח על-הארץ וישכו המים.
ברא	ח	2	ויסכרו מעינת תהום וארבת השמים ויכלא הגשם מן-השמים.
ברא	ח	3	וישבו המים מעל הארץ הלוך ושוב ויחסרו המים מקצה חמשים ומאת יום.
ברא	ח	4	ותנח התבה בחדש השביעי בשבעה-עשר יום לחדש על הרי אררט.
ברא	ח	5	והמים היו הלוך וחסור עד החדש העשירי בעשירי באחד לחדש נראו ראשי ההרים.
ברא	ח	6	ויהי מקץ ארבעים יום ויפתח נח את-חלון התבה אשר עשה.
ברא	ח	7	וישלח את-הערב ויצא יצוא ושוב עד-יבשת המים מעל הארץ.
ברא	ח	8	וישלח את-היונה מאתו לראות הקלו המים מעל פני האדמה.
ברא	ח	9	ולא-מצאה היונה מנוח לכף-רגלה ותשב אליו אל-התבה כי-מים על-פני כל-הארץ וישלח ידו ויקחה ויבא אתה אליו אל-התבה.
ברא	ח	10	ויחל עוד שבעת ימים אחרים ויסף שלח את-היונה מן-התבה.
ברא	ח	11	ותבא אליו היונה לעת ערב והנה עלה-זית טרף בפיה וידע נח כי-קלו המים מעל הארץ.
ברא	ח	12	וייחל עוד שבעת ימים אחרים וישלח את-היונה ולא-יספה שוב-אליו עוד.
ברא	ח	13	ויהי באחת ושש-מאות שנה בראשון באחד לחדש חרבו המים מעל הארץ ויסר נח את-מכסה התבה וירא והנה חרבו פני האדמה.
ברא	ח	14	ובחדש השני בשבעה ועשרים יום לחדש יבשה הארץ.</P>
ברא	ח	15	וידבר אלהים אל-נח לאמר.
ברא	ח	16	צא מן-התבה אתה ואשתך ובניך ונשי-בניך אתך.
ברא	ח	17	כל-החיה אשר-אתך מכל-בשר בעוף ובבהמה ובכל-הרמש הרמש על-הארץ הוצא אתך ושרצו בארץ ופרו ורבו על-הארץ.
ברא	ח	18	ויצא-נח ובניו ואשתו ונשי-בניו אתו.
ברא	ח	19	כל-החיה כל-הרמש וכל-העוף כל רומש על-הארץ למשפחתיהם יצאו מן-התבה.
ברא	ח	20	ויבן נח מזבח ליהוה ויקח מכל הבהמה הטהרה ומכל העוף הטהור ויעל עלת במזבח.
ברא	ח	21	וירח יהוה את-ריח הניחח ויאמר יהוה אל-לבו לא-אסף לקלל עוד את-האדמה בעבור האדם כי יצר לב האדם רע מנעריו ולא-אסף עוד להכות את-כל-חי כאשר עשיתי.
ברא	ח	22	עד כל-ימי הארץ זרע וקציר וקר וחם וקיץ וחרף ויום ולילה לא ישבתו.</P>
ברא	ט	1	ויברך אלהים את-נח ואת-בניו ויאמר להם פרו ורבו ומלאו את-הארץ.
ברא	ט	2	ומוראכם וחתכם יהיה על כל-חית הארץ ועל כל-עוף השמים בכל אשר תרמש האדמה ובכל-דגי הים בידכם נתנו.
ברא	ט	3	כל-רמש אשר הוא-חי לכם יהיה לאכלה כירק עשב נתתי לכם את-כל.
ברא	ט	4	אך-בשר בנפשו דמו לא תאכלו.
ברא	ט	5	ואך את-דמכם לנפשתיכם אדרש מיד כל-חיה אדרשנו ומיד האדם מיד איש אחיו אדרש את-נפש האדם.
ברא	ט	6	שפך דם האדם באדם דמו ישפך כי בצלם אלהים עשה את-האדם.
ברא	ט	7	ואתם פרו ורבו שרצו בארץ ורבו-בה.</P>
ברא	ט	8	ויאמר אלהים אל-נח ואל-בניו אתו לאמר.
ברא	ט	9	ואני הנני מקים את-בריתי אתכם ואת-זרעכם אחריכם.
ברא	ט	10	ואת כל-נפש החיה אשר אתכם בעוף בבהמה ובכל-חית הארץ אתכם מכל יצאי התבה לכל חית הארץ.
ברא	ט	11	והקמתי את-בריתי אתכם ולא-יכרת כל-בשר עוד ממי המבול ולא-יהיה עוד מבול לשחת הארץ.
ברא	ט	12	ויאמר אלהים זאת אות-הברית אשר-אני נתן ביני וביניכם ובין כל-נפש חיה אשר אתכם לדרת עולם.
ברא	ט	13	את-קשתי נתתי בענן והיתה לאות ברית ביני ובין הארץ.
ברא	ט	14	והיה בענני ענן על-הארץ ונראתה הקשת בענן.
ברא	ט	15	וזכרתי את-בריתי אשר ביני וביניכם ובין כל-נפש חיה בכל-בשר ולא-יהיה עוד המים למבול לשחת כל-בשר.
ברא	ט	16	והיתה הקשת בענן וראיתיה לזכר ברית עולם בין אלהים ובין כל-נפש חיה בכל-בשר אשר על-הארץ.
ברא	ט	17	ויאמר אלהים אל-נח זאת אות-הברית אשר הקמתי ביני ובין כל-בשר אשר על-הארץ.</P>
ברא	ט	18	ויהיו בני-נח היצאים מן-התבה שם וחם ויפת וחם הוא אבי כנען.
ברא	ט	19	שלשה אלה בני-נח ומאלה נפצה כל-הארץ.
ברא	ט	20	ויחל נח איש האדמה ויטע כרם.
ברא	ט	21	וישת מן-היין וישכר ויתגל בתוך אהלה.
ברא	ט	22	וירא חם אבי כנען את ערות אביו ויגד לשני-אחיו בחוץ.
ברא	ט	23	ויקח שם ויפת את-השמלה וישימו על-שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו.
ברא	ט	24	וייקץ נח מיינו וידע את אשר-עשה-לו בנו הקטן.
ברא	ט	25	ויאמר ארור כנען עבד עבדים יהיה לאחיו.
ברא	ט	26	ויאמר ברוך יהוה אלהי שם ויהי כנען עבד למו.
ברא	ט	27	יפת אלהים ליפת וישכן באהלי-שם ויהי כנען עבד למו.
ברא	ט	28	ויחי-נח אחר המבול שלש מאות שנה וחמשים שנה.
ברא	ט	29	ויהי כל-ימי-נח תשע מאות שנה וחמשים שנה וימת.</P>
ברא	טו	1	אחר הדברים האלה היה דבר-יהוה אל-אברם במחזה לאמר אל-תירא אברם אנכי מגן לך שכרך הרבה מאד.
ברא	טו	2	ויאמר אברם אדני יהוה מה-תתן-לי ואנכי הולך ערירי ובן-משק ביתי הוא דמשק אליעזר.
ברא	טו	3	ויאמר אברם הן לי לא נתתה זרע והנה בן-ביתי יורש אתי.
ברא	טו	4	והנה דבר-יהוה אליו לאמר לא יירשך זה כי-אם אשר יצא ממעיך הוא יירשך.
ברא	טו	5	ויוצא אתו החוצה ויאמר הבט-נא השמימה וספר הכוכבים אם-תוכל לספר אתם ויאמר לו כה יהיה זרעך.
ברא	טו	6	והאמן ביהוה ויחשבה לו צדקה.
ברא	טו	7	ויאמר אליו אני יהוה אשר הוצאתיך מאור כשדים לתת לך את-הארץ הזאת לרשתה.
ברא	טו	8	ויאמר אדני יהוה במה אדע כי אירשנה.
ברא	טו	9	ויאמר אליו קחה לי עגלה משלשת ועז משלשת ואיל משלש ותר וגוזל.
ברא	טו	10	ויקח-לו את-כל-אלה ויבתר אתם בתוך ויתן איש-בתרו לקראת רעהו ואת-הצפר לא בתר.
ברא	טו	11	וירד העיט על-הפגרים וישב אתם אברם.
ברא	טו	12	ויהי השמש לבוא ותרדמה נפלה על-אברם והנה אימה חשכה גדלה נפלת עליו.
ברא	טו	13	ויאמר לאברם ידע תדע כי-גר יהיה זרעך בארץ לא להם ועבדום וענו אתם ארבע מאות שנה.
ברא	טו	14	וגם את-הגוי אשר יעבדו דן אנכי ואחרי-כן יצאו ברכש גדול.
ברא	טו	15	ואתה תבוא אל-אבתיך בשלום תקבר בשיבה טובה.
ברא	טו	16	ודור רביעי ישובו הנה כי לא-שלם עון האמרי עד-הנה.
ברא	טו	17	ויהי השמש באה ועלטה היה והנה תנור עשן ולפיד אש אשר עבר בין הגזרים האלה.
ברא	טו	18	ביום ההוא כרת יהוה את-אברם ברית לאמר לזרעך נתתי את-הארץ הזאת מנהר מצרים עד-הנהר הגדל נהר-פרת.
ברא	טו	19	את-הקיני ואת-הקנזי ואת הקדמני.
ברא	טו	20	ואת-החתי ואת-הפרזי ואת-הרפאים.
ברא	טו	21	ואת-האמרי ואת-הכנעני ואת-הגרגשי ואת-היבוסי.</P>
ברא	טז	1	ושרי אשת אברם לא ילדה לו ולה שפחה מצרית ושמה הגר.
ברא	טז	2	ותאמר שרי אל-אברם הנה-נא עצרני יהוה מלדת בא-נא אל-שפחתי אולי אבנה ממנה וישמע אברם לקול שרי.
ברא	טז	3	ותקח שרי אשת-אברם את-הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה.
ברא	טז	4	ויבא אל-הגר ותהר ותרא כי הרתה ותקל גברתה בעיניה.
ברא	טז	5	ותאמר שרי אל-אברם חמסי עליך אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך.
ברא	טז	6	ויאמר אברם אל-שרי הנה שפחתך בידך עשי-לה הטוב בעיניך ותענה שרי ותברח מפניה.
ברא	טז	7	וימצאה מלאך יהוה על-עין המים במדבר על-העין בדרך שור.
ברא	טז	8	ויאמר הגר שפחת שרי אי-מזה באת ואנה תלכי ותאמר מפני שרי גברתי אנכי ברחת.
ברא	טז	9	ויאמר לה מלאך יהוה שובי אל-גברתך והתעני תחת ידיה.
ברא	טז	10	ויאמר לה מלאך יהוה הרבה ארבה את-זרעך ולא יספר מרב.
ברא	טז	11	ויאמר לה מלאך יהוה הנך הרה וילדת בן וקראת שמו ישמעאל כי-שמע יהוה אל-עניך.
ברא	טז	12	והוא יהיה פרא אדם ידו בכל ויד כל בו ועל-פני כל-אחיו ישכן.
ברא	טז	13	ותקרא שם-יהוה הדבר אליה אתה אל ראי כי אמרה הגם הלם ראיתי אחרי ראי.
ברא	טז	14	על-כן קרא לבאר באר לחי ראי הנה בין-קדש ובין ברד.
ברא	טז	15	ותלד הגר לאברם בן ויקרא אברם שם-בנו אשר-ילדה הגר ישמעאל.
ברא	טז	16	ואברם בן-שמנים שנה ושש שנים בלדת-הגר את-ישמעאל לאברם.</P>
ברא	י	1	ואלה תולדת בני-נח שם חם ויפת ויולדו להם בנים אחר המבול.
ברא	י	2	בני יפת גמר ומגוג ומדי ויון ותבל ומשך ותירס.
ברא	י	3	ובני גמר אשכנז וריפת ותגרמה.
ברא	י	4	ובני יון אלישה ותרשיש כתים ודדנים.
ברא	י	5	מאלה נפרדו איי הגוים בארצתם איש ללשנו למשפחתם בגויהם.
ברא	י	6	ובני חם כוש ומצרים ופוט וכנען.
ברא	י	7	ובני כוש סבא וחוילה וסבתה ורעמה וסבתכא ובני רעמה שבא ודדן.
ברא	י	8	וכוש ילד את-נמרד הוא החל להיות גבר בארץ.
ברא	י	9	הוא-היה גבר-ציד לפני יהוה על-כן יאמר כנמרד גבור ציד לפני יהוה.
ברא	י	10	ותהי ראשית ממלכתו בבל וארך ואכד וכלנה בארץ שנער.
ברא	י	11	מן-הארץ ההוא יצא אשור ויבן את-נינוה ואת-רחבת עיר ואת-כלח.
ברא	י	12	ואת-רסן בין נינוה ובין כלח הוא העיר הגדלה.
ברא	י	13	ומצרים ילד את-לודים ואת-ענמים ואת-להבים ואת-נפתחים.
ברא	י	14	ואת-פתרסים ואת-כסלחים אשר יצאו משם פלשתים ואת-כפתרים.</P>
ברא	י	15	וכנען ילד את-צידן בכרו ואת-חת.
ברא	י	16	ואת-היבוסי ואת-האמרי ואת הגרגשי.
ברא	י	17	ואת-החוי ואת-הערקי ואת-הסיני.
ברא	י	18	ואת-הארודי ואת-הצמרי ואת-החמתי ואחר נפצו משפחות הכנעני.
ברא	י	19	ויהי גבול הכנעני מצידן באכה גררה עד-עזה באכה סדמה ועמרה ואדמה וצבים עד-לשע.
ברא	י	20	אלה בני-חם למשפחתם ללשנתם בארצתם בגויהם.</P>
ברא	י	21	ולשם ילד גם-הוא אבי כל-בני-עבר אחי יפת הגדול.
ברא	י	22	בני שם עילם ואשור וארפכשד ולוד וארם.
ברא	י	23	ובני ארם עוץ וחול וגתר ומש.
ברא	י	24	וארפכשד ילד את-שלח ושלח ילד את-עבר.
ברא	י	25	ולעבר ילד שני בנים שם האחד פלג כי בימיו נפלגה הארץ ושם אחיו יקטן.
ברא	י	26	ויקטן ילד את-אלמודד ואת-שלף ואת-חצרמות ואת-ירח.
ברא	י	27	ואת-הדורם ואת-אוזל ואת-דקלה.
ברא	י	28	ואת-עובל ואת-אבימאל ואת-שבא.
ברא	י	29	ואת-אופר ואת-חוילה ואת-יובב כל-אלה בני יקטן.
ברא	י	30	ויהי מושבם ממשא באכה ספרה הר הקדם.
ברא	י	31	אלה בני-שם למשפחתם ללשנתם בארצתם לגויהם.
ברא	י	32	אלה משפחת בני-נח לתולדתם בגויהם ומאלה נפרדו הגוים בארץ אחר המבול.</P>
ברא	יא	1	ויהי כל-הארץ שפה אחת ודברים אחדים.
ברא	יא	2	ויהי בנסעם מקדם וימצאו בקעה בארץ שנער וישבו שם.
ברא	יא	3	ויאמרו איש אל-רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר.
ברא	יא	4	ויאמרו הבה נבנה-לנו עיר ומגדל וראשו בשמים ונעשה-לנו שם פן-נפוץ על-פני כל-הארץ.
ברא	יא	5	וירד יהוה לראת את-העיר ואת-המגדל אשר בנו בני האדם.
ברא	יא	6	ויאמר יהוה הן עם אחד ושפה אחת לכלם וזה החלם לעשות ועתה לא-יבצר מהם כל אשר יזמו לעשות.
ברא	יא	7	הבה נרדה ונבלה שם שפתם אשר לא ישמעו איש שפת רעהו.
ברא	יא	8	ויפץ יהוה אתם משם על-פני כל-הארץ ויחדלו לבנת העיר.
ברא	יא	9	על-כן קרא שמה בבל כי-שם בלל יהוה שפת כל-הארץ ומשם הפיצם יהוה על-פני כל-הארץ.</P>
ברא	יא	10	אלה תולדת שם שם בן-מאת שנה ויולד את-ארפכשד שנתים אחר המבול.
ברא	יא	11	ויחי-שם אחרי הולידו את-ארפכשד חמש מאות שנה ויולד בנים ובנות.</P>
ברא	יא	12	וארפכשד חי חמש ושלשים שנה ויולד את-שלח.
ברא	יא	13	ויחי ארפכשד אחרי הולידו את-שלח שלש שנים וארבע מאות שנה ויולד בנים ובנות.</P>
ברא	יא	14	ושלח חי שלשים שנה ויולד את-עבר.
ברא	יא	15	ויחי-שלח אחרי הולידו את-עבר שלש שנים וארבע מאות שנה ויולד בנים ובנות.</P>
ברא	יא	16	ויחי-עבר ארבע ושלשים שנה ויולד את-פלג.
ברא	יא	17	ויחי-עבר אחרי הולידו את-פלג שלשים שנה וארבע מאות שנה ויולד בנים ובנות.</P>
ברא	יא	18	ויחי-פלג שלשים שנה ויולד את-רעו.
ברא	יא	19	ויחי-פלג אחרי הולידו את-רעו תשע שנים ומאתים שנה ויולד בנים ובנות.</P>
ברא	יא	20	ויחי רעו שתים ושלשים שנה ויולד את-שרוג.
ברא	יא	21	ויחי רעו אחרי הולידו את-שרוג שבע שנים ומאתים שנה ויולד בנים ובנות.</P>
ברא	יא	22	ויחי שרוג שלשים שנה ויולד את-נחור.
ברא	יא	23	ויחי שרוג אחרי הולידו את-נחור מאתים שנה ויולד בנים ובנות.</P>
ברא	יא	24	ויחי נחור תשע ועשרים שנה ויולד את-תרח.
ברא	יא	25	ויחי נחור אחרי הולידו את-תרח תשע-עשרה שנה ומאת שנה ויולד בנים ובנות.</P>
ברא	יא	26	ויחי-תרח שבעים שנה ויולד את-אברם את-נחור ואת-הרן.
ברא	יא	27	ואלה תולדת תרח תרח הוליד את-אברם את-נחור ואת-הרן והרן הוליד את-לוט.
ברא	יא	28	וימת הרן על-פני תרח אביו בארץ מולדתו באור כשדים.
ברא	יא	29	ויקח אברם ונחור להם נשים שם אשת-אברם שרי ושם אשת-נחור מלכה בת-הרן אבי-מלכה ואבי יסכה.
ברא	יא	30	ותהי שרי עקרה אין לה ולד.
ברא	יא	31	ויקח תרח את-אברם בנו ואת-לוט בן-הרן בן-בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד-חרן וישבו שם.
ברא	יא	32	ויהיו ימי-תרח חמש שנים ומאתים שנה וימת תרח בחרן.</P>
ברא	יב	1	ויאמר יהוה אל-אברם לך-לך מארצך וממולדתך ומבית אביך אל-הארץ אשר אראך.
ברא	יב	2	ואעשך לגוי גדול ואברכך ואגדלה שמך והיה ברכה.
ברא	יב	3	ואברכה מברכיך ומקללך אאר ונברכו בך כל משפחת האדמה.
ברא	יב	4	וילך אברם כאשר דבר אליו יהוה וילך אתו לוט ואברם בן-חמש שנים ושבעים שנה בצאתו מחרן.
ברא	יב	5	ויקח אברם את-שרי אשתו ואת-לוט בן-אחיו ואת-כל-רכושם אשר רכשו ואת-הנפש אשר-עשו בחרן ויצאו ללכת ארצה כנען ויבאו ארצה כנען.
ברא	יב	6	ויעבר אברם בארץ עד מקום שכם עד אלון מורה והכנעני אז בארץ.
ברא	יב	7	וירא יהוה אל-אברם ויאמר לזרעך אתן את-הארץ הזאת ויבן שם מזבח ליהוה הנראה אליו.
ברא	יב	8	ויעתק משם ההרה מקדם לבית-אל ויט אהלה בית-אל מים והעי מקדם ויבן-שם מזבח ליהוה ויקרא בשם יהוה.
ברא	יב	9	ויסע אברם הלוך ונסוע הנגבה.</P>
ברא	יב	10	ויהי רעב בארץ וירד אברם מצרימה לגור שם כי-כבד הרעב בארץ.
ברא	יב	11	ויהי כאשר הקריב לבוא מצרימה ויאמר אל-שרי אשתו הנה-נא ידעתי כי אשה יפת-מראה את.
ברא	יב	12	והיה כי-יראו אתך המצרים ואמרו אשתו זאת והרגו אתי ואתך יחיו.
ברא	יב	13	אמרי-נא אחתי את למען ייטב-לי בעבורך וחיתה נפשי בגללך.
ברא	יב	14	ויהי כבוא אברם מצרימה ויראו המצרים את-האשה כי-יפה הוא מאד.
ברא	יב	15	ויראו אתה שרי פרעה ויהללו אתה אל-פרעה ותקח האשה בית פרעה.
ברא	יב	16	ולאברם היטיב בעבורה ויהי-לו צאן-ובקר וחמרים ועבדים ושפחת ואתנת וגמלים.
ברא	יב	17	וינגע יהוה את-פרעה נגעים גדלים ואת-ביתו על-דבר שרי אשת אברם.
ברא	יב	18	ויקרא פרעה לאברם ויאמר מה-זאת עשית לי למה לא-הגדת לי כי אשתך הוא.
ברא	יב	19	למה אמרת אחתי הוא ואקח אתה לי לאשה ועתה הנה אשתך קח ולך.
ברא	יב	20	ויצו עליו פרעה אנשים וישלחו אתו ואת-אשתו ואת-כל-אשר-לו.</P>
ברא	יג	1	ויעל אברם ממצרים הוא ואשתו וכל-אשר-לו ולוט עמו הנגבה.
ברא	יג	2	ואברם כבד מאד במקנה בכסף ובזהב.
ברא	יג	3	וילך למסעיו מנגב ועד-בית-אל עד-המקום אשר-היה שם אהלה בתחלה בין בית-אל ובין העי.
ברא	יג	4	אל-מקום המזבח אשר-עשה שם בראשנה ויקרא שם אברם בשם יהוה.
ברא	יג	5	וגם-ללוט ההלך את-אברם היה צאן-ובקר ואהלים.
ברא	יג	6	ולא-נשא אתם הארץ לשבת יחדו כי-היה רכושם רב ולא יכלו לשבת יחדו.
ברא	יג	7	ויהי-ריב בין רעי מקנה-אברם ובין רעי מקנה-לוט והכנעני והפרזי אז ישב בארץ.
ברא	יג	8	ויאמר אברם אל-לוט אל-נא תהי מריבה ביני ובינך ובין רעי ובין רעיך כי-אנשים אחים אנחנו.
ברא	יג	9	הלא כל-הארץ לפניך הפרד נא מעלי אם-השמאל ואימנה ואם-הימין ואשמאילה.
ברא	יג	10	וישא-לוט את-עיניו וירא את-כל-ככר הירדן כי כלה משקה לפני שחת יהוה את-סדם ואת-עמרה כגן-יהוה כארץ מצרים באכה צער.
ברא	יג	11	ויבחר-לו לוט את כל-ככר הירדן ויסע לוט מקדם ויפרדו איש מעל אחיו.
ברא	יג	12	אברם ישב בארץ-כנען ולוט ישב בערי הככר ויאהל עד-סדם.
ברא	יג	13	ואנשי סדם רעים וחטאים ליהוה מאד.
ברא	יג	14	ויהוה אמר אל-אברם אחרי הפרד-לוט מעמו שא נא עיניך וראה מן-המקום אשר-אתה שם צפנה ונגבה וקדמה וימה.
ברא	יג	15	כי את-כל-הארץ אשר-אתה ראה לך אתננה ולזרעך עד-עולם.
ברא	יג	16	ושמתי את-זרעך כעפר הארץ אשר אם-יוכל איש למנות את-עפר הארץ גם-זרעך ימנה.
ברא	יג	17	קום התהלך בארץ לארכה ולרחבה כי לך אתננה.
ברא	יג	18	ויאהל אברם ויבא וישב באלני ממרא אשר בחברון ויבן-שם מזבח ליהוה.</P>
ברא	יד	1	ויהי בימי אמרפל מלך-שנער אריוך מלך אלסר כדרלעמר מלך עילם ותדעל מלך גוים.
ברא	יד	2	עשו מלחמה את-ברע מלך סדם ואת-ברשע מלך עמרה שנאב מלך אדמה ושמאבר מלך צביים ומלך בלע היא-צער.
ברא	יד	3	כל-אלה חברו אל-עמק השדים הוא ים המלח.
ברא	יד	4	שתים עשרה שנה עבדו את-כדרלעמר ושלש-עשרה שנה מרדו.
ברא	יד	5	ובארבע עשרה שנה בא כדרלעמר והמלכים אשר אתו ויכו את-רפאים בעשתרת קרנים ואת-הזוזים בהם ואת האימים בשוה קריתים.
ברא	יד	6	ואת-החרי בהררם שעיר עד איל פארן אשר על-המדבר.
ברא	יד	7	וישבו ויבאו אל-עין משפט הוא קדש ויכו את-כל-שדה העמלקי וגם את-האמרי הישב בחצצן תמר.
ברא	יד	8	ויצא מלך-סדם ומלך עמרה ומלך אדמה ומלך צביים ומלך בלע הוא-צער ויערכו אתם מלחמה בעמק השדים.
ברא	יד	9	את כדרלעמר מלך עילם ותדעל מלך גוים ואמרפל מלך שנער ואריוך מלך אלסר ארבעה מלכים את-החמשה.
ברא	יד	10	ועמק השדים בארת בארת חמר וינסו מלך-סדם ועמרה ויפלו-שמה והנשארים הרה נסו.
ברא	יד	11	ויקחו את-כל-רכש סדם ועמרה ואת-כל-אכלם וילכו.
ברא	יד	12	ויקחו את-לוט ואת-רכשו בן-אחי אברם וילכו והוא ישב בסדם.
ברא	יד	13	ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית-אברם.
ברא	יד	14	וישמע אברם כי נשבה אחיו וירק את-חניכיו ילידי ביתו שמנה עשר ושלש מאות וירדף עד-דן.
ברא	יד	15	ויחלק עליהם לילה הוא ועבדיו ויכם וירדפם עד-חובה אשר משמאל לדמשק.
ברא	יד	16	וישב את כל-הרכש וגם את-לוט אחיו ורכשו השיב וגם את-הנשים ואת-העם.
ברא	יד	17	ויצא מלך-סדם לקראתו אחרי שובו מהכות את-כדר-לעמר ואת-המלכים אשר אתו אל-עמק שוה הוא עמק המלך.
ברא	יד	18	ומלכי-צדק מלך שלם הוציא לחם ויין והוא כהן לאל עליון.
ברא	יד	19	ויברכהו ויאמר ברוך אברם לאל עליון קנה שמים וארץ.
ברא	יד	20	וברוך אל עליון אשר-מגן צריך בידך ויתן-לו מעשר מכל.
ברא	יד	21	ויאמר מלך-סדם אל-אברם תן-לי הנפש והרכש קח-לך.
ברא	יד	22	ויאמר אברם אל-מלך סדם הרמתי ידי אל-יהוה אל עליון קנה שמים וארץ.
ברא	יד	23	אם-מחוט ועד שרוך-נעל ואם-אקח מכל-אשר-לך ולא תאמר אני העשרתי את-אברם.
ברא	יד	24	בלעדי רק אשר אכלו הנערים וחלק האנשים אשר הלכו אתי ענר אשכל וממרא הם יקחו חלקם.</P>
ברא	יז	1	ויהי אברם בן-תשעים שנה ותשע שנים וירא יהוה אל-אברם ויאמר אליו אני-אל שדי התהלך לפני והיה תמים.
ברא	יז	2	ואתנה בריתי ביני ובינך וארבה אותך במאד מאד.
ברא	יז	3	ויפל אברם על-פניו וידבר אתו אלהים לאמר.
ברא	יז	4	אני הנה בריתי אתך והיית לאב המון גוים.
ברא	יז	5	ולא-יקרא עוד את-שמך אברם והיה שמך אברהם כי אב-המון גוים נתתיך.
ברא	יז	6	והפרתי אתך במאד מאד ונתתיך לגוים ומלכים ממך יצאו.
ברא	יז	7	והקמתי את-בריתי ביני ובינך ובין זרעך אחריך לדרתם לברית עולם להיות לך לאלהים ולזרעך אחריך.
ברא	יז	8	ונתתי לך ולזרעך אחריך את ארץ מגריך את כל-ארץ כנען לאחזת עולם והייתי להם לאלהים.
ברא	יז	9	ויאמר אלהים אל-אברהם ואתה את-בריתי תשמר אתה וזרעך אחריך לדרתם.
ברא	יז	10	זאת בריתי אשר תשמרו ביני וביניכם ובין זרעך אחריך המול לכם כל-זכר.
ברא	יז	11	ונמלתם את בשר ערלתכם והיה לאות ברית ביני וביניכם.
ברא	יז	12	ובן-שמנת ימים ימול לכם כל-זכר לדרתיכם יליד בית ומקנת-כסף מכל בן-נכר אשר לא מזרעך הוא.
ברא	יז	13	המול ימול יליד ביתך ומקנת כספך והיתה בריתי בבשרכם לברית עולם.
ברא	יז	14	וערל זכר אשר לא-ימול את-בשר ערלתו ונכרתה הנפש ההוא מעמיה את-בריתי הפר.</P>
ברא	יז	15	ויאמר אלהים אל-אברהם שרי אשתך לא-תקרא את-שמה שרי כי שרה שמה.
ברא	יז	16	וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו.
ברא	יז	17	ויפל אברהם על-פניו ויצחק ויאמר בלבו הלבן מאה-שנה יולד ואם-שרה הבת-תשעים שנה תלד.
ברא	יז	18	ויאמר אברהם אל-האלהים לו ישמעאל יחיה לפניך.
ברא	יז	19	ויאמר אלהים אבל שרה אשתך ילדת לך בן וקראת את-שמו יצחק והקמתי את-בריתי אתו לברית עולם לזרעו אחריו.
ברא	יז	20	ולישמעאל שמעתיך הנה ברכתי אתו והפריתי אתו והרביתי אתו במאד מאד שנים-עשר נשיאם יוליד ונתתיו לגוי גדול.
ברא	יז	21	ואת-בריתי אקים את-יצחק אשר תלד לך שרה למועד הזה בשנה האחרת.
ברא	יז	22	ויכל לדבר אתו ויעל אלהים מעל אברהם.
ברא	יז	23	ויקח אברהם את-ישמעאל בנו ואת כל-ילידי ביתו ואת כל-מקנת כספו כל-זכר באנשי בית אברהם וימל את-בשר ערלתם בעצם היום הזה כאשר דבר אתו אלהים.
ברא	יז	24	ואברהם בן-תשעים ותשע שנה בהמלו בשר ערלתו.
ברא	יז	25	וישמעאל בנו בן-שלש עשרה שנה בהמלו את בשר ערלתו.
ברא	יז	26	בעצם היום הזה נמול אברהם וישמעאל בנו.
ברא	יז	27	וכל-אנשי ביתו יליד בית ומקנת-כסף מאת בן-נכר נמלו אתו.</P>
ברא	יח	1	וירא אליו יהוה באלני ממרא והוא ישב פתח-האהל כחם היום.
ברא	יח	2	וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה.
ברא	יח	3	ויאמר אדני אם-נא מצאתי חן בעיניך אל-נא תעבר מעל עבדך.
ברא	יח	4	יקח-נא מעט-מים ורחצו רגליכם והשענו תחת העץ.
ברא	יח	5	ואקחה פת-לחם וסעדו לבכם אחר תעברו כי-על-כן עברתם על-עבדכם ויאמרו כן תעשה כאשר דברת.
ברא	יח	6	וימהר אברהם האהלה אל-שרה ויאמר מהרי שלש סאים קמח סלת לושי ועשי עגות.
ברא	יח	7	ואל-הבקר רץ אברהם ויקח בן-בקר רך וטוב ויתן אל-הנער וימהר לעשות אתו.
ברא	יח	8	ויקח חמאה וחלב ובן-הבקר אשר עשה ויתן לפניהם והוא-עמד עליהם תחת העץ ויאכלו.
ברא	יח	9	ויאמרו אליו איה שרה אשתך ויאמר הנה באהל.
ברא	יח	10	ויאמר שוב אשוב אליך כעת חיה והנה-בן לשרה אשתך ושרה שמעת פתח האהל והוא אחריו.
ברא	יח	11	ואברהם ושרה זקנים באים בימים חדל להיות לשרה ארח כנשים.
ברא	יח	12	ותצחק שרה בקרבה לאמר אחרי בלתי היתה-לי עדנה ואדני זקן.
ברא	יח	13	ויאמר יהוה אל-אברהם למה זה צחקה שרה לאמר האף אמנם אלד ואני זקנתי.
ברא	יח	14	היפלא מיהוה דבר למועד אשוב אליך כעת חיה ולשרה בן.
ברא	יח	15	ותכחש שרה לאמר לא צחקתי כי יראה ויאמר לא כי צחקת.
ברא	יח	16	ויקמו משם האנשים וישקפו על-פני סדם ואברהם הלך עמם לשלחם.
ברא	יח	17	ויהוה אמר המכסה אני מאברהם אשר אני עשה.
ברא	יח	18	ואברהם היו יהיה לגוי גדול ועצום ונברכו בו כל גויי הארץ.
ברא	יח	19	כי ידעתיו למען אשר יצוה את-בניו ואת-ביתו אחריו ושמרו דרך יהוה לעשות צדקה ומשפט למען הביא יהוה על-אברהם את אשר-דבר עליו.
ברא	יח	20	ויאמר יהוה זעקת סדם ועמרה כי-רבה וחטאתם כי כבדה מאד.
ברא	יח	21	ארדה-נא ואראה הכצעקתה הבאה אלי עשו כלה ואם-לא אדעה.
ברא	יח	22	ויפנו משם האנשים וילכו סדמה ואברהם עודנו עמד לפני יהוה.
ברא	יח	23	ויגש אברהם ויאמר האף תספה צדיק עם-רשע.
ברא	יח	24	אולי יש חמשים צדיקם בתוך העיר האף תספה ולא-תשא למקום למען חמשים הצדיקם אשר בקרבה.
ברא	יח	25	חללה לך מעשת כדבר הזה להמית צדיק עם-רשע והיה כצדיק כרשע חללה לך השפט כל-הארץ לא יעשה משפט.
ברא	יח	26	ויאמר יהוה אם-אמצא בסדם חמשים צדיקם בתוך העיר ונשאתי לכל-המקום בעבורם.
ברא	יח	27	ויען אברהם ויאמר הנה-נא הואלתי לדבר אל-אדני ואנכי עפר ואפר.
ברא	יח	28	אולי יחסרון חמשים הצדיקם חמשה התשחית בחמשה את-כל-העיר ויאמר לא אשחית אם-אמצא שם ארבעים וחמשה.
ברא	יח	29	ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים.
ברא	יח	30	ויאמר אל-נא יחר לאדני ואדברה אולי ימצאון שם שלשים ויאמר לא אעשה אם-אמצא שם שלשים.
ברא	יח	31	ויאמר הנה-נא הואלתי לדבר אל-אדני אולי ימצאון שם עשרים ויאמר לא אשחית בעבור העשרים.
ברא	יח	32	ויאמר אל-נא יחר לאדני ואדברה אך-הפעם אולי ימצאון שם עשרה ויאמר לא אשחית בעבור העשרה.
ברא	יח	33	וילך יהוה כאשר כלה לדבר אל-אברהם ואברהם שב למקמו.</P>
ברא	יט	1	ויבאו שני המלאכים סדמה בערב ולוט ישב בשער-סדם וירא-לוט ויקם לקראתם וישתחו אפים ארצה.
ברא	יט	2	ויאמר הנה נא-אדני סורו נא אל-בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין.
ברא	יט	3	ויפצר-בם מאד ויסרו אליו ויבאו אל-ביתו ויעש להם משתה ומצות אפה ויאכלו.
ברא	יט	4	טרם ישכבו ואנשי העיר אנשי סדם נסבו על-הבית מנער ועד-זקן כל-העם מקצה.
ברא	יט	5	ויקראו אל-לוט ויאמרו לו איה האנשים אשר-באו אליך הלילה הוציאם אלינו ונדעה אתם.
ברא	יט	6	ויצא אלהם לוט הפתחה והדלת סגר אחריו.
ברא	יט	7	ויאמר אל-נא אחי תרעו.
ברא	יט	8	הנה-נא לי שתי בנות אשר לא-ידעו איש אוציאה-נא אתהן אליכם ועשו להן כטוב בעיניכם רק לאנשים האל אל-תעשו דבר כי-על-כן באו בצל קרתי.
ברא	יט	9	ויאמרו גש-הלאה ויאמרו האחד בא-לגור וישפט שפוט עתה נרע לך מהם ויפצרו באיש בלוט מאד ויגשו לשבר הדלת.
ברא	יט	10	וישלחו האנשים את-ידם ויביאו את-לוט אליהם הביתה ואת-הדלת סגרו.
ברא	יט	11	ואת-האנשים אשר-פתח הבית הכו בסנורים מקטן ועד-גדול וילאו למצא הפתח.
ברא	יט	12	ויאמרו האנשים אל-לוט עד מי-לך פה חתן ובניך ובנתיך וכל אשר-לך בעיר הוצא מן-המקום.
ברא	יט	13	כי-משחתים אנחנו את-המקום הזה כי-גדלה צעקתם את-פני יהוה וישלחנו יהוה לשחתה.
ברא	יט	14	ויצא לוט וידבר אל-חתניו לקחי בנתיו ויאמר קומו צאו מן-המקום הזה כי-משחית יהוה את-העיר ויהי כמצחק בעיני חתניו.
ברא	יט	15	וכמו השחר עלה ויאיצו המלאכים בלוט לאמר קום קח את-אשתך ואת-שתי בנתיך הנמצאת פן-תספה בעון העיר.
ברא	יט	16	ויתמהמה ויחזיקו האנשים בידו וביד-אשתו וביד שתי בנתיו בחמלת יהוה עליו ויצאהו וינחהו מחוץ לעיר.
ברא	יט	17	ויהי כהוציאם אתם החוצה ויאמר המלט על-נפשך אל-תביט אחריך ואל-תעמד בכל-הככר ההרה המלט פן-תספה.
ברא	יט	18	ויאמר לוט אלהם אל-נא אדני.
ברא	יט	19	הנה-נא מצא עבדך חן בעיניך ותגדל חסדך אשר עשית עמדי להחיות את-נפשי ואנכי לא אוכל להמלט ההרה פן-תדבקני הרעה ומתי.
ברא	יט	20	הנה-נא העיר הזאת קרבה לנוס שמה והוא מצער אמלטה נא שמה הלא מצער הוא ותחי נפשי.
ברא	יט	21	ויאמר אליו הנה נשאתי פניך גם לדבר הזה לבלתי הפכי את-העיר אשר דברת.
ברא	יט	22	מהר המלט שמה כי לא אוכל לעשות דבר עד-באך שמה על-כן קרא שם-העיר צוער.
ברא	יט	23	השמש יצא על-הארץ ולוט בא צערה.
ברא	יט	24	ויהוה המטיר על-סדם ועל-עמרה גפרית ואש מאת יהוה מן-השמים.
ברא	יט	25	ויהפך את-הערים האל ואת כל-הככר ואת כל-ישבי הערים וצמח האדמה.
ברא	יט	26	ותבט אשתו מאחריו ותהי נציב מלח.
ברא	יט	27	וישכם אברהם בבקר אל-המקום אשר-עמד שם את-פני יהוה.
ברא	יט	28	וישקף על-פני סדם ועמרה ועל-כל-פני ארץ הככר וירא והנה עלה קיטר הארץ כקיטר הכבשן.
ברא	יט	29	ויהי בשחת אלהים את-ערי הככר ויזכר אלהים את-אברהם וישלח את-לוט מתוך ההפכה בהפך את-הערים אשר-ישב בהן לוט.
ברא	יט	30	ויעל לוט מצוער וישב בהר ושתי בנתיו עמו כי ירא לשבת בצוער וישב במערה הוא ושתי בנתיו.
ברא	יט	31	ותאמר הבכירה אל-הצעירה אבינו זקן ואיש אין בארץ לבוא עלינו כדרך כל-הארץ.
ברא	יט	32	לכה נשקה את-אבינו יין ונשכבה עמו ונחיה מאבינו זרע.
ברא	יט	33	ותשקין את-אביהן יין בלילה הוא ותבא הבכירה ותשכב את-אביה ולא-ידע בשכבה ובקומה.
ברא	יט	34	ויהי ממחרת ותאמר הבכירה אל-הצעירה הן-שכבתי אמש את-אבי נשקנו יין גם-הלילה ובאי שכבי עמו ונחיה מאבינו זרע.
ברא	יט	35	ותשקין גם בלילה ההוא את-אביהן יין ותקם הצעירה ותשכב עמו ולא-ידע בשכבה ובקמה.
ברא	יט	36	ותהרין שתי בנות-לוט מאביהן.
ברא	יט	37	ותלד הבכירה בן ותקרא שמו מואב הוא אבי-מואב עד-היום.
ברא	יט	38	והצעירה גם-הוא ילדה בן ותקרא שמו בן-עמי הוא אבי בני-עמון עד-היום.</P>
ברא	כ	1	ויסע משם אברהם ארצה הנגב וישב בין-קדש ובין שור ויגר בגרר.
ברא	כ	2	ויאמר אברהם אל-שרה אשתו אחתי הוא וישלח אבימלך מלך גרר ויקח את-שרה.
ברא	כ	3	ויבא אלהים אל-אבימלך בחלום הלילה ויאמר לו הנך מת על-האשה אשר-לקחת והוא בעלת בעל.
ברא	כ	4	ואבימלך לא קרב אליה ויאמר אדני הגוי גם-צדיק תהרג.
ברא	כ	5	הלא הוא אמר-לי אחתי הוא והיא-גם-הוא אמרה אחי הוא בתם-לבבי ובנקין כפי עשיתי זאת.
ברא	כ	6	ויאמר אליו האלהים בחלם גם אנכי ידעתי כי בתם-לבבך עשית זאת ואחשך גם-אנכי אותך מחטו-לי על-כן לא-נתתיך לנגע אליה.
ברא	כ	7	ועתה השב אשת-האיש כי-נביא הוא ויתפלל בעדך וחיה ואם-אינך משיב דע כי-מות תמות אתה וכל-אשר-לך.
ברא	כ	8	וישכם אבימלך בבקר ויקרא לכל-עבדיו וידבר את-כל-הדברים האלה באזניהם וייראו האנשים מאד.
ברא	כ	9	ויקרא אבימלך לאברהם ויאמר לו מה-עשית לנו ומה-חטאתי לך כי-הבאת עלי ועל-ממלכתי חטאה גדלה מעשים אשר לא-יעשו עשית עמדי.
ברא	כ	10	ויאמר אבימלך אל-אברהם מה ראית כי עשית את-הדבר הזה.
ברא	כ	11	ויאמר אברהם כי אמרתי רק אין-יראת אלהים במקום הזה והרגוני על-דבר אשתי.
ברא	כ	12	וגם-אמנה אחתי בת-אבי הוא אך לא בת-אמי ותהי-לי לאשה.
ברא	כ	13	ויהי כאשר התעו אתי אלהים מבית אבי ואמר לה זה חסדך אשר תעשי עמדי אל כל-המקום אשר נבוא שמה אמרי-לי אחי הוא.
ברא	כ	14	ויקח אבימלך צאן ובקר ועבדים ושפחת ויתן לאברהם וישב לו את שרה אשתו.
ברא	כ	15	ויאמר אבימלך הנה ארצי לפניך בטוב בעיניך שב.
ברא	כ	16	ולשרה אמר הנה נתתי אלף כסף לאחיך הנה הוא-לך כסות עינים לכל אשר אתך ואת כל ונכחת.
ברא	כ	17	ויתפלל אברהם אל-האלהים וירפא אלהים את-אבימלך ואת-אשתו ואמהתיו וילדו.
ברא	כ	18	כי-עצר עצר יהוה בעד כל-רחם לבית אבימלך על-דבר שרה אשת אברהם.</P>
ברא	כא	1	ויהוה פקד את-שרה כאשר אמר ויעש יהוה לשרה כאשר דבר.
ברא	כא	2	ותהר ותלד שרה לאברהם בן לזקניו למועד אשר-דבר אתו אלהים.
ברא	כא	3	ויקרא אברהם את-שם-בנו הנולד-לו אשר-ילדה-לו שרה יצחק.
ברא	כא	4	וימל אברהם את-יצחק בנו בן-שמנת ימים כאשר צוה אתו אלהים.
ברא	כא	5	ואברהם בן-מאת שנה בהולד לו את יצחק בנו.
ברא	כא	6	ותאמר שרה צחק עשה לי אלהים כל-השמע יצחק-לי.
ברא	כא	7	ותאמר מי מלל לאברהם היניקה בנים שרה כי-ילדתי בן לזקניו.
ברא	כא	8	ויגדל הילד ויגמל ויעש אברהם משתה גדול ביום הגמל את-יצחק.
ברא	כא	9	ותרא שרה את-בן-הגר המצרית אשר-ילדה לאברהם מצחק.
ברא	כא	10	ותאמר לאברהם גרש האמה הזאת ואת-בנה כי לא יירש בן-האמה הזאת עם-בני עם-יצחק.
ברא	כא	11	וירע הדבר מאד בעיני אברהם על אודת בנו.
ברא	כא	12	ויאמר אלהים אל-אברהם אל-ירע בעיניך על-הנער ועל-אמתך כל אשר תאמר אליך שרה שמע בקלה כי ביצחק יקרא לך זרע.
ברא	כא	13	וגם את-בן-האמה לגוי אשימנו כי זרעך הוא.
ברא	כא	14	וישכם אברהם בבקר ויקח-לחם וחמת מים ויתן אל-הגר שם על-שכמה ואת-הילד וישלחה ותלך ותתע במדבר באר שבע.
ברא	כא	15	ויכלו המים מן-החמת ותשלך את-הילד תחת אחד השיחם.
ברא	כא	16	ותלך ותשב לה מנגד הרחק כמטחוי קשת כי אמרה אל-אראה במות הילד ותשב מנגד ותשא את-קלה ותבך.
ברא	כא	17	וישמע אלהים את-קול הנער ויקרא מלאך אלהים אל-הגר מן-השמים ויאמר לה מה-לך הגר אל-תיראי כי-שמע אלהים אל-קול הנער באשר הוא-שם.
ברא	כא	18	קומי שאי את-הנער והחזיקי את-ידך בו כי-לגוי גדול אשימנו.
ברא	כא	19	ויפקח אלהים את-עיניה ותרא באר מים ותלך ותמלא את-החמת מים ותשק את-הנער.
ברא	כא	20	ויהי אלהים את-הנער ויגדל וישב במדבר ויהי רבה קשת.
ברא	כא	21	וישב במדבר פארן ותקח-לו אמו אשה מארץ מצרים.</P>
ברא	כא	22	ויהי בעת ההוא ויאמר אבימלך ופיכל שר-צבאו אל-אברהם לאמר אלהים עמך בכל אשר-אתה עשה.
ברא	כא	23	ועתה השבעה לי באלהים הנה אם-תשקר לי ולניני ולנכדי כחסד אשר-עשיתי עמך תעשה עמדי ועם-הארץ אשר-גרתה בה.
ברא	כא	24	ויאמר אברהם אנכי אשבע.
ברא	כא	25	והוכח אברהם את-אבימלך על-אדות באר המים אשר גזלו עבדי אבימלך.
ברא	כא	26	ויאמר אבימלך לא ידעתי מי עשה את-הדבר הזה וגם-אתה לא-הגדת לי וגם אנכי לא שמעתי בלתי היום.
ברא	כא	27	ויקח אברהם צאן ובקר ויתן לאבימלך ויכרתו שניהם ברית.
ברא	כא	28	ויצב אברהם את-שבע כבשת הצאן לבדהן.
ברא	כא	29	ויאמר אבימלך אל-אברהם מה הנה שבע כבשת האלה אשר הצבת לבדנה.
ברא	כא	30	ויאמר כי את-שבע כבשת תקח מידי בעבור תהיה-לי לעדה כי חפרתי את-הבאר הזאת.
ברא	כא	31	על-כן קרא למקום ההוא באר שבע כי שם נשבעו שניהם.
ברא	כא	32	ויכרתו ברית בבאר שבע ויקם אבימלך ופיכל שר-צבאו וישבו אל-ארץ פלשתים.
ברא	כא	33	ויטע אשל בבאר שבע ויקרא-שם בשם יהוה אל עולם.
ברא	כא	34	ויגר אברהם בארץ פלשתים ימים רבים.</P>
ברא	כב	1	ויהי אחר הדברים האלה והאלהים נסה את-אברהם ויאמר אליו אברהם ויאמר הנני.
ברא	כב	2	ויאמר קח-נא את-בנך את-יחידך אשר-אהבת את-יצחק ולך-לך אל-ארץ המריה והעלהו שם לעלה על אחד ההרים אשר אמר אליך.
ברא	כב	3	וישכם אברהם בבקר ויחבש את-חמרו ויקח את-שני נעריו אתו ואת יצחק בנו ויבקע עצי עלה ויקם וילך אל-המקום אשר-אמר-לו האלהים.
ברא	כב	4	ביום השלישי וישא אברהם את-עיניו וירא את-המקום מרחק.
ברא	כב	5	ויאמר אברהם אל-נעריו שבו-לכם פה עם-החמור ואני והנער נלכה עד-כה ונשתחוה ונשובה אליכם.
ברא	כב	6	ויקח אברהם את-עצי העלה וישם על-יצחק בנו ויקח בידו את-האש ואת-המאכלת וילכו שניהם יחדו.
ברא	כב	7	ויאמר יצחק אל-אברהם אביו ויאמר אבי ויאמר הנני בני ויאמר הנה האש והעצים ואיה השה לעלה.
ברא	כב	8	ויאמר אברהם אלהים יראה-לו השה לעלה בני וילכו שניהם יחדו.
ברא	כב	9	ויבאו אל-המקום אשר אמר-לו האלהים ויבן שם אברהם את-המזבח ויערך את-העצים ויעקד את-יצחק בנו וישם אתו על-המזבח ממעל לעצים.
ברא	כב	10	וישלח אברהם את-ידו ויקח את-המאכלת לשחט את-בנו.
ברא	כב	11	ויקרא אליו מלאך יהוה מן-השמים ויאמר אברהם אברהם ויאמר הנני.
ברא	כב	12	ויאמר אל-תשלח ידך אל-הנער ואל-תעש לו מאומה כי עתה ידעתי כי-ירא אלהים אתה ולא חשכת את-בנך את-יחידך ממני.
ברא	כב	13	וישא אברהם את-עיניו וירא והנה-איל אחר נאחז בסבך בקרניו וילך אברהם ויקח את-האיל ויעלהו לעלה תחת בנו.
ברא	כב	14	ויקרא אברהם שם-המקום ההוא יהוה יראה אשר יאמר היום בהר יהוה יראה.
ברא	כב	15	ויקרא מלאך יהוה אל-אברהם שנית מן-השמים.
ברא	כב	16	ויאמר בי נשבעתי נאם-יהוה כי יען אשר עשית את-הדבר הזה ולא חשכת את-בנך את-יחידך.
ברא	כב	17	כי-ברך אברכך והרבה ארבה את-זרעך ככוכבי השמים וכחול אשר על-שפת הים וירש זרעך את שער איביו.
ברא	כב	18	והתברכו בזרעך כל גויי הארץ עקב אשר שמעת בקלי.
ברא	כב	19	וישב אברהם אל-נעריו ויקמו וילכו יחדו אל-באר שבע וישב אברהם בבאר שבע.</P>
ברא	כב	20	ויהי אחרי הדברים האלה ויגד לאברהם לאמר הנה ילדה מלכה גם-הוא בנים לנחור אחיך.
ברא	כב	21	את-עוץ בכרו ואת-בוז אחיו ואת-קמואל אבי ארם.
ברא	כב	22	ואת-כשד ואת-חזו ואת-פלדש ואת-ידלף ואת בתואל.
ברא	כב	23	ובתואל ילד את-רבקה שמנה אלה ילדה מלכה לנחור אחי אברהם.
ברא	כב	24	ופילגשו ושמה ראומה ותלד גם-הוא את-טבח ואת-גחם ואת-תחש ואת-מעכה.</P>
ברא	כג	1	ויהיו חיי שרה מאה שנה ועשרים שנה ושבע שנים שני חיי שרה.
ברא	כג	2	ותמת שרה בקרית ארבע הוא חברון בארץ כנען ויבא אברהם לספד לשרה ולבכתה.
ברא	כג	3	ויקם אברהם מעל פני מתו וידבר אל-בני-חת לאמר.
ברא	כג	4	גר-ותושב אנכי עמכם תנו לי אחזת-קבר עמכם ואקברה מתי מלפני.
ברא	כג	5	ויענו בני-חת את-אברהם לאמר לו.
ברא	כג	6	שמענו אדני נשיא אלהים אתה בתוכנו במבחר קברינו קבר את-מתך איש ממנו את-קברו לא-יכלה ממך מקבר מתך.
ברא	כג	7	ויקם אברהם וישתחו לעם-הארץ לבני-חת.
ברא	כג	8	וידבר אתם לאמר אם-יש את-נפשכם לקבר את-מתי מלפני שמעוני ופגעו-לי בעפרון בן-צחר.
ברא	כג	9	ויתן-לי את-מערת המכפלה אשר-לו אשר בקצה שדהו בכסף מלא יתננה לי בתוככם לאחזת-קבר.
ברא	כג	10	ועפרון ישב בתוך בני-חת ויען עפרון החתי את-אברהם באזני בני-חת לכל באי שער-עירו לאמר.
ברא	כג	11	לא-אדני שמעני השדה נתתי לך והמערה אשר-בו לך נתתיה לעיני בני-עמי נתתיה לך קבר מתך.
ברא	כג	12	וישתחו אברהם לפני עם הארץ.
ברא	כג	13	וידבר אל-עפרון באזני עם-הארץ לאמר אך אם-אתה לו שמעני נתתי כסף השדה קח ממני ואקברה את-מתי שמה.
ברא	כג	14	ויען עפרון את-אברהם לאמר לו.
ברא	כג	15	אדני שמעני ארץ ארבע מאת שקל-כסף ביני ובינך מה-הוא ואת-מתך קבר.
ברא	כג	16	וישמע אברהם אל-עפרון וישקל אברהם לעפרן את-הכסף אשר דבר באזני בני-חת ארבע מאות שקל כסף עבר לסחר.
ברא	כג	17	ויקם שדה עפרון אשר במכפלה אשר לפני ממרא השדה והמערה אשר-בו וכל-העץ אשר בשדה אשר בכל-גבלו סביב.
ברא	כג	18	לאברהם למקנה לעיני בני-חת בכל באי שער-עירו.
ברא	כג	19	ואחרי-כן קבר אברהם את-שרה אשתו אל-מערת שדה המכפלה על-פני ממרא הוא חברון בארץ כנען.
ברא	כג	20	ויקם השדה והמערה אשר-בו לאברהם לאחזת-קבר מאת בני-חת.</P>
ברא	כד	1	ואברהם זקן בא בימים ויהוה ברך את-אברהם בכל.
ברא	כד	2	ויאמר אברהם אל-עבדו זקן ביתו המשל בכל-אשר-לו שים-נא ידך תחת ירכי.
ברא	כד	3	ואשביעך ביהוה אלהי השמים ואלהי הארץ אשר לא-תקח אשה לבני מבנות הכנעני אשר אנכי יושב בקרבו.
ברא	כד	4	כי אל-ארצי ואל-מולדתי תלך ולקחת אשה לבני ליצחק.
ברא	כד	5	ויאמר אליו העבד אולי לא-תאבה האשה ללכת אחרי אל-הארץ הזאת ההשב אשיב את-בנך אל-הארץ אשר-יצאת משם.
ברא	כד	6	ויאמר אליו אברהם השמר לך פן-תשיב את-בני שמה.
ברא	כד	7	יהוה אלהי השמים אשר לקחני מבית אבי ומארץ מולדתי ואשר דבר-לי ואשר נשבע-לי לאמר לזרעך אתן את-הארץ הזאת הוא ישלח מלאכו לפניך ולקחת אשה לבני משם.
ברא	כד	8	ואם-לא תאבה האשה ללכת אחריך ונקית משבעתי זאת רק את-בני לא תשב שמה.
ברא	כד	9	וישם העבד את-ידו תחת ירך אברהם אדניו וישבע לו על-הדבר הזה.
ברא	כד	10	ויקח העבד עשרה גמלים מגמלי אדניו וילך וכל-טוב אדניו בידו ויקם וילך אל-ארם נהרים אל-עיר נחור.
ברא	כד	11	ויברך הגמלים מחוץ לעיר אל-באר המים לעת ערב לעת צאת השאבת.
ברא	כד	12	ויאמר יהוה אלהי אדני אברהם הקרה-נא לפני היום ועשה-חסד עם אדני אברהם.
ברא	כד	13	הנה אנכי נצב על-עין המים ובנות אנשי העיר יצאת לשאב מים.
ברא	כד	14	והיה הנער אשר אמר אליה הטי-נא כדך ואשתה ואמרה שתה וגם-גמליך אשקה אתה הכחת לעבדך ליצחק ובה אדע כי-עשית חסד עם-אדני.
ברא	כד	15	ויהי-הוא טרם כלה לדבר והנה רבקה יצאת אשר ילדה לבתואל בן-מלכה אשת נחור אחי אברהם וכדה על-שכמה.
ברא	כד	16	והנער טבת מראה מאד בתולה ואיש לא ידעה ותרד העינה ותמלא כדה ותעל.
ברא	כד	17	וירץ העבד לקראתה ויאמר הגמיאיני נא מעט-מים מכדך.
ברא	כד	18	ותאמר שתה אדני ותמהר ותרד כדה על-ידה ותשקהו.
ברא	כד	19	ותכל להשקתו ותאמר גם לגמליך אשאב עד אם-כלו לשתת.
ברא	כד	20	ותמהר ותער כדה אל-השקת ותרץ עוד אל-הבאר לשאב ותשאב לכל-גמליו.
ברא	כד	21	והאיש משתאה לה מחריש לדעת ההצליח יהוה דרכו אם-לא.
ברא	כד	22	ויהי כאשר כלו הגמלים לשתות ויקח האיש נזם זהב בקע משקלו ושני צמידים על-ידיה עשרה זהב משקלם.
ברא	כד	23	ויאמר בת-מי את הגידי נא לי היש בית-אביך מקום לנו ללין.
ברא	כד	24	ותאמר אליו בת-בתואל אנכי בן-מלכה אשר ילדה לנחור.
ברא	כד	25	ותאמר אליו גם-תבן גם-מספוא רב עמנו גם-מקום ללון.
ברא	כד	26	ויקד האיש וישתחו ליהוה.
ברא	כד	27	ויאמר ברוך יהוה אלהי אדני אברהם אשר לא-עזב חסדו ואמתו מעם אדני אנכי בדרך נחני יהוה בית אחי אדני.
ברא	כד	28	ותרץ הנער ותגד לבית אמה כדברים האלה.
ברא	כד	29	ולרבקה אח ושמו לבן וירץ לבן אל-האיש החוצה אל-העין.
ברא	כד	30	ויהי כראת את-הנזם ואת-הצמדים על-ידי אחתו וכשמעו את-דברי רבקה אחתו לאמר כה-דבר אלי האיש ויבא אל-האיש והנה עמד על-הגמלים על-העין.
ברא	כד	31	ויאמר בוא ברוך יהוה למה תעמד בחוץ ואנכי פניתי הבית ומקום לגמלים.
ברא	כד	32	ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו.
ברא	כד	33	ויישם לפניו לאכל ויאמר לא אכל עד אם-דברתי דברי ויאמר דבר.
ברא	כד	34	ויאמר עבד אברהם אנכי.
ברא	כד	35	ויהוה ברך את-אדני מאד ויגדל ויתן-לו צאן ובקר וכסף וזהב ועבדם ושפחת וגמלים וחמרים.
ברא	כד	36	ותלד שרה אשת אדני בן לאדני אחרי זקנתה ויתן-לו את-כל-אשר-לו.
ברא	כד	37	וישבעני אדני לאמר לא-תקח אשה לבני מבנות הכנעני אשר אנכי ישב בארצו.
ברא	כד	38	אם-לא אל-בית-אבי תלך ואל-משפחתי ולקחת אשה לבני.
ברא	כד	39	ואמר אל-אדני אלי לא-תלך האשה אחרי.
ברא	כד	40	ויאמר אלי יהוה אשר-התהלכתי לפניו ישלח מלאכו אתך והצליח דרכך ולקחת אשה לבני ממשפחתי ומבית אבי.
ברא	כד	41	אז תנקה מאלתי כי תבוא אל-משפחתי ואם-לא יתנו לך והיית נקי מאלתי.
ברא	כד	42	ואבא היום אל-העין ואמר יהוה אלהי אדני אברהם אם-ישך-נא מצליח דרכי אשר אנכי הלך עליה.
ברא	כד	43	הנה אנכי נצב על-עין המים והיה העלמה היצאת לשאב ואמרתי אליה השקיני-נא מעט-מים מכדך.
ברא	כד	44	ואמרה אלי גם-אתה שתה וגם לגמליך אשאב הוא האשה אשר-הכיח יהוה לבן-אדני.
ברא	כד	45	אני טרם אכלה לדבר אל-לבי והנה רבקה יצאת וכדה על-שכמה ותרד העינה ותשאב ואמר אליה השקיני נא.
ברא	כד	46	ותמהר ותורד כדה מעליה ותאמר שתה וגם-גמליך אשקה ואשת וגם הגמלים השקתה.
ברא	כד	47	ואשאל אתה ואמר בת-מי את ותאמר בת-בתואל בן-נחור אשר ילדה-לו מלכה ואשם הנזם על-אפה והצמידים על-ידיה.
ברא	כד	48	ואקד ואשתחוה ליהוה ואברך את-יהוה אלהי אדני אברהם אשר הנחני בדרך אמת לקחת את-בת-אחי אדני לבנו.
ברא	כד	49	ועתה אם-ישכם עשים חסד ואמת את-אדני הגידו לי ואם-לא הגידו לי ואפנה על-ימין או על-שמאל.
ברא	כד	50	ויען לבן ובתואל ויאמרו מיהוה יצא הדבר לא נוכל דבר אליך רע או-טוב.
ברא	כד	51	הנה-רבקה לפניך קח ולך ותהי אשה לבן-אדניך כאשר דבר יהוה.
ברא	כד	52	ויהי כאשר שמע עבד אברהם את-דבריהם וישתחו ארצה ליהוה.
ברא	כד	53	ויוצא העבד כלי-כסף וכלי זהב ובגדים ויתן לרבקה ומגדנת נתן לאחיה ולאמה.
ברא	כד	54	ויאכלו וישתו הוא והאנשים אשר-עמו וילינו ויקומו בבקר ויאמר שלחני לאדני.
ברא	כד	55	ויאמר אחיה ואמה תשב הנער אתנו ימים או עשור אחר תלך.
ברא	כד	56	ויאמר אלהם אל-תאחרו אתי ויהוה הצליח דרכי שלחוני ואלכה לאדני.
ברא	כד	57	ויאמרו נקרא לנער ונשאלה את-פיה.
ברא	כד	58	ויקראו לרבקה ויאמרו אליה התלכי עם-האיש הזה ותאמר אלך.
ברא	כד	59	וישלחו את-רבקה אחתם ואת-מנקתה ואת-עבד אברהם ואת-אנשיו.
ברא	כד	60	ויברכו את-רבקה ויאמרו לה אחתנו את היי לאלפי רבבה ויירש זרעך את שער שנאיו.
ברא	כד	61	ותקם רבקה ונערתיה ותרכבנה על-הגמלים ותלכנה אחרי האיש ויקח העבד את-רבקה וילך.
ברא	כד	62	ויצחק בא מבוא באר לחי ראי והוא יושב בארץ הנגב.
ברא	כד	63	ויצא יצחק לשוח בשדה לפנות ערב וישא עיניו וירא והנה גמלים באים.
ברא	כד	64	ותשא רבקה את-עיניה ותרא את-יצחק ותפל מעל הגמל.
ברא	כד	65	ותאמר אל-העבד מי-האיש הלזה ההלך בשדה לקראתנו ויאמר העבד הוא אדני ותקח הצעיף ותתכס.
ברא	כד	66	ויספר העבד ליצחק את כל-הדברים אשר עשה.
ברא	כד	67	ויבאה יצחק האהלה שרה אמו ויקח את-רבקה ותהי-לו לאשה ויאהבה וינחם יצחק אחרי אמו.</P>
ברא	כה	1	ויסף אברהם ויקח אשה ושמה קטורה.
ברא	כה	2	ותלד לו את-זמרן ואת-יקשן ואת-מדן ואת-מדין ואת-ישבק ואת-שוח.
ברא	כה	3	ויקשן ילד את-שבא ואת-דדן ובני דדן היו אשורם ולטושם ולאמים.
ברא	כה	4	ובני מדין עיפה ועפר וחנך ואבידע ואלדעה כל-אלה בני קטורה.
ברא	כה	5	ויתן אברהם את-כל-אשר-לו ליצחק.
ברא	כה	6	ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל-ארץ קדם.
ברא	כה	7	ואלה ימי שני-חיי אברהם אשר-חי מאת שנה ושבעים שנה וחמש שנים.
ברא	כה	8	ויגוע וימת אברהם בשיבה טובה זקן ושבע ויאסף אל-עמיו.
ברא	כה	9	ויקברו אתו יצחק וישמעאל בניו אל-מערת המכפלה אל-שדה עפרן בן-צחר החתי אשר על-פני ממרא.
ברא	כה	10	השדה אשר-קנה אברהם מאת בני-חת שמה קבר אברהם ושרה אשתו.
ברא	כה	11	ויהי אחרי מות אברהם ויברך אלהים את-יצחק בנו וישב יצחק עם-באר לחי ראי.</P>
ברא	כה	12	ואלה תלדת ישמעאל בן-אברהם אשר ילדה הגר המצרית שפחת שרה לאברהם.
ברא	כה	13	ואלה שמות בני ישמעאל בשמתם לתולדתם בכר ישמעאל נבית וקדר ואדבאל ומבשם.
ברא	כה	14	ומשמע ודומה ומשא.
ברא	כה	15	חדד ותימא יטור נפיש וקדמה.
ברא	כה	16	אלה הם בני ישמעאל ואלה שמתם בחצריהם ובטירתם שנים-עשר נשיאם לאמתם.
ברא	כה	17	ואלה שני חיי ישמעאל מאת שנה ושלשים שנה ושבע שנים ויגוע וימת ויאסף אל-עמיו.
ברא	כה	18	וישכנו מחוילה עד-שור אשר על-פני מצרים באכה אשורה על-פני כל-אחיו נפל.</P>
ברא	כה	19	ואלה תולדת יצחק בן-אברהם אברהם הוליד את-יצחק.
ברא	כה	20	ויהי יצחק בן-ארבעים שנה בקחתו את-רבקה בת-בתואל הארמי מפדן ארם אחות לבן הארמי לו לאשה.
ברא	כה	21	ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו.
ברא	כה	22	ויתרצצו הבנים בקרבה ותאמר אם-כן למה זה אנכי ותלך לדרש את-יהוה.
ברא	כה	23	ויאמר יהוה לה שני גיים בבטנך ושני לאמים ממעיך יפרדו ולאם מלאם יאמץ ורב יעבד צעיר.
ברא	כה	24	וימלאו ימיה ללדת והנה תומם בבטנה.
ברא	כה	25	ויצא הראשון אדמוני כלו כאדרת שער ויקראו שמו עשו.
ברא	כה	26	ואחרי-כן יצא אחיו וידו אחזת בעקב עשו ויקרא שמו יעקב ויצחק בן-ששים שנה בלדת אתם.
ברא	כה	27	ויגדלו הנערים ויהי עשו איש ידע ציד איש שדה ויעקב איש תם ישב אהלים.
ברא	כה	28	ויאהב יצחק את-עשו כי-ציד בפיו ורבקה אהבת את-יעקב.
ברא	כה	29	ויזד יעקב נזיד ויבא עשו מן-השדה והוא עיף.
ברא	כה	30	ויאמר עשו אל-יעקב הלעיטני נא מן-האדם האדם הזה כי עיף אנכי על-כן קרא-שמו אדום.
ברא	כה	31	ויאמר יעקב מכרה כיום את-בכרתך לי.
ברא	כה	32	ויאמר עשו הנה אנכי הולך למות ולמה-זה לי בכרה.
ברא	כה	33	ויאמר יעקב השבעה לי כיום וישבע לו וימכר את-בכרתו ליעקב.
ברא	כה	34	ויעקב נתן לעשו לחם ונזיד עדשים ויאכל וישת ויקם וילך ויבז עשו את-הבכרה.</P>
ברא	כו	1	ויהי רעב בארץ מלבד הרעב הראשון אשר היה בימי אברהם וילך יצחק אל-אבימלך מלך-פלשתים גררה.
ברא	כו	2	וירא אליו יהוה ויאמר אל-תרד מצרימה שכן בארץ אשר אמר אליך.
ברא	כו	3	גור בארץ הזאת ואהיה עמך ואברכך כי-לך ולזרעך אתן את-כל-הארצת האל והקמתי את-השבעה אשר נשבעתי לאברהם אביך.
ברא	כו	4	והרביתי את-זרעך ככוכבי השמים ונתתי לזרעך את כל-הארצת האל והתברכו בזרעך כל גויי הארץ.
ברא	כו	5	עקב אשר-שמע אברהם בקלי וישמר משמרתי מצותי חקותי ותורתי.
ברא	כו	6	וישב יצחק בגרר.
ברא	כו	7	וישאלו אנשי המקום לאשתו ויאמר אחתי הוא כי ירא לאמר אשתי פן-יהרגני אנשי המקום על-רבקה כי-טובת מראה הוא.
ברא	כו	8	ויהי כי ארכו-לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו.
ברא	כו	9	ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן-אמות עליה.
ברא	כו	10	ויאמר אבימלך מה-זאת עשית לנו כמעט שכב אחד העם את-אשתך והבאת עלינו אשם.
ברא	כו	11	ויצו אבימלך את-כל-העם לאמר הנגע באיש הזה ובאשתו מות יומת.
ברא	כו	12	ויזרע יצחק בארץ ההוא וימצא בשנה ההוא מאה שערים ויברכהו יהוה.
ברא	כו	13	ויגדל האיש וילך הלוך וגדל עד כי-גדל מאד.
ברא	כו	14	ויהי-לו מקנה-צאן ומקנה בקר ועבדה רבה ויקנאו אתו פלשתים.
ברא	כו	15	וכל-הבארת אשר חפרו עבדי אביו בימי אברהם אביו סתמום פלשתים וימלאום עפר.
ברא	כו	16	ויאמר אבימלך אל-יצחק לך מעמנו כי-עצמת-ממנו מאד.
ברא	כו	17	וילך משם יצחק ויחן בנחל-גרר וישב שם.
ברא	כו	18	וישב יצחק ויחפר את-בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר-קרא להן אביו.
ברא	כו	19	ויחפרו עבדי-יצחק בנחל וימצאו-שם באר מים חיים.
ברא	כו	20	ויריבו רעי גרר עם-רעי יצחק לאמר לנו המים ויקרא שם-הבאר עשק כי התעשקו עמו.
ברא	כו	21	ויחפרו באר אחרת ויריבו גם-עליה ויקרא שמה שטנה.
ברא	כו	22	ויעתק משם ויחפר באר אחרת ולא רבו עליה ויקרא שמה רחבות ויאמר כי-עתה הרחיב יהוה לנו ופרינו בארץ.
ברא	כו	23	ויעל משם באר שבע.
ברא	כו	24	וירא אליו יהוה בלילה ההוא ויאמר אנכי אלהי אברהם אביך אל-תירא כי-אתך אנכי וברכתיך והרביתי את-זרעך בעבור אברהם עבדי.
ברא	כו	25	ויבן שם מזבח ויקרא בשם יהוה ויט-שם אהלו ויכרו-שם עבדי-יצחק באר.
ברא	כו	26	ואבימלך הלך אליו מגרר ואחזת מרעהו ופיכל שר-צבאו.
ברא	כו	27	ויאמר אלהם יצחק מדוע באתם אלי ואתם שנאתם אתי ותשלחוני מאתכם.
ברא	כו	28	ויאמרו ראו ראינו כי-היה יהוה עמך ונאמר תהי נא אלה בינותינו בינינו ובינך ונכרתה ברית עמך.
ברא	כו	29	אם-תעשה עמנו רעה כאשר לא נגענוך וכאשר עשינו עמך רק-טוב ונשלחך בשלום אתה עתה ברוך יהוה.
ברא	כו	30	ויעש להם משתה ויאכלו וישתו.
ברא	כו	31	וישכימו בבקר וישבעו איש לאחיו וישלחם יצחק וילכו מאתו בשלום.
ברא	כו	32	ויהי ביום ההוא ויבאו עבדי יצחק ויגדו לו על-אדות הבאר אשר חפרו ויאמרו לו מצאנו מים.
ברא	כו	33	ויקרא אתה שבעה על-כן שם-העיר באר שבע עד היום הזה.</P>
ברא	כו	34	ויהי עשו בן-ארבעים שנה ויקח אשה את-יהודית בת-בארי החתי ואת-בשמת בת-אילן החתי.
ברא	כו	35	ותהיין מרת רוח ליצחק ולרבקה.</P>
ברא	כז	1	ויהי כי-זקן יצחק ותכהין עיניו מראת ויקרא את-עשו בנו הגדל ויאמר אליו בני ויאמר אליו הנני.
ברא	כז	2	ויאמר הנה-נא זקנתי לא ידעתי יום מותי.
ברא	כז	3	ועתה שא-נא כליך תליך וקשתך וצא השדה וצודה לי צידה.
ברא	כז	4	ועשה-לי מטעמים כאשר אהבתי והביאה לי ואכלה בעבור תברכך נפשי בטרם אמות.
ברא	כז	5	ורבקה שמעת בדבר יצחק אל-עשו בנו וילך עשו השדה לצוד ציד להביא.
ברא	כז	6	ורבקה אמרה אל-יעקב בנה לאמר הנה שמעתי את-אביך מדבר אל-עשו אחיך לאמר.
ברא	כז	7	הביאה לי ציד ועשה-לי מטעמים ואכלה ואברככה לפני יהוה לפני מותי.
ברא	כז	8	ועתה בני שמע בקלי לאשר אני מצוה אתך.
ברא	כז	9	לך-נא אל-הצאן וקח-לי משם שני גדיי עזים טבים ואעשה אתם מטעמים לאביך כאשר אהב.
ברא	כז	10	והבאת לאביך ואכל בעבר אשר יברכך לפני מותו.
ברא	כז	11	ויאמר יעקב אל-רבקה אמו הן עשו אחי איש שער ואנכי איש חלק.
ברא	כז	12	אולי ימשני אבי והייתי בעיניו כמתעתע והבאתי עלי קללה ולא ברכה.
ברא	כז	13	ותאמר לו אמו עלי קללתך בני אך שמע בקלי ולך קח-לי.
ברא	כז	14	וילך ויקח ויבא לאמו ותעש אמו מטעמים כאשר אהב אביו.
ברא	כז	15	ותקח רבקה את-בגדי עשו בנה הגדל החמדת אשר אתה בבית ותלבש את-יעקב בנה הקטן.
ברא	כז	16	ואת ערת גדיי העזים הלבישה על-ידיו ועל חלקת צואריו.
ברא	כז	17	ותתן את-המטעמים ואת-הלחם אשר עשתה ביד יעקב בנה.
ברא	כז	18	ויבא אל-אביו ויאמר אבי ויאמר הנני מי אתה בני.
ברא	כז	19	ויאמר יעקב אל-אביו אנכי עשו בכרך עשיתי כאשר דברת אלי קום-נא שבה ואכלה מצידי בעבור תברכני נפשך.
ברא	כז	20	ויאמר יצחק אל-בנו מה-זה מהרת למצא בני ויאמר כי הקרה יהוה אלהיך לפני.
ברא	כז	21	ויאמר יצחק אל-יעקב גשה-נא ואמשך בני האתה זה בני עשו אם-לא.
ברא	כז	22	ויגש יעקב אל-יצחק אביו וימשהו ויאמר הקל קול יעקב והידים ידי עשו.
ברא	כז	23	ולא הכירו כי-היו ידיו כידי עשו אחיו שערת ויברכהו.
ברא	כז	24	ויאמר אתה זה בני עשו ויאמר אני.
ברא	כז	25	ויאמר הגשה לי ואכלה מציד בני למען תברכך נפשי ויגש-לו ויאכל ויבא לו יין וישת.
ברא	כז	26	ויאמר אליו יצחק אביו גשה-נא ושקה-לי בני.
ברא	כז	27	ויגש וישק-לו וירח את-ריח בגדיו ויברכהו ויאמר ראה ריח בני כריח שדה אשר ברכו יהוה.
ברא	כז	28	ויתן-לך האלהים מטל השמים ומשמני הארץ ורב דגן ותירש.
ברא	כז	29	יעבדוך עמים וישתחו לך לאמים הוה גביר לאחיך וישתחוו לך בני אמך ארריך ארור ומברכיך ברוך.
ברא	כז	30	ויהי כאשר כלה יצחק לברך את-יעקב ויהי אך יצא יצא יעקב מאת פני יצחק אביו ועשו אחיו בא מצידו.
ברא	כז	31	ויעש גם-הוא מטעמים ויבא לאביו ויאמר לאביו יקם אבי ויאכל מציד בנו בעבר תברכני נפשך.
ברא	כז	32	ויאמר לו יצחק אביו מי-אתה ויאמר אני בנך בכרך עשו.
ברא	כז	33	ויחרד יצחק חרדה גדלה עד-מאד ויאמר מי-אפוא הוא הצד-ציד ויבא לי ואכל מכל בטרם תבוא ואברכהו גם-ברוך יהיה.
ברא	כז	34	כשמע עשו את-דברי אביו ויצעק צעקה גדלה ומרה עד-מאד ויאמר לאביו ברכני גם-אני אבי.
ברא	כז	35	ויאמר בא אחיך במרמה ויקח ברכתך.
ברא	כז	36	ויאמר הכי קרא שמו יעקב ויעקבני זה פעמים את-בכרתי לקח והנה עתה לקח ברכתי ויאמר הלא-אצלת לי ברכה.
ברא	כז	37	ויען יצחק ויאמר לעשו הן גביר שמתיו לך ואת-כל-אחיו נתתי לו לעבדים ודגן ותירש סמכתיו ולכה אפוא מה אעשה בני.
ברא	כז	38	ויאמר עשו אל-אביו הברכה אחת הוא-לך אבי ברכני גם-אני אבי וישא עשו קלו ויבך.
ברא	כז	39	ויען יצחק אביו ויאמר אליו הנה משמני הארץ יהיה מושבך ומטל השמים מעל.
ברא	כז	40	ועל-חרבך תחיה ואת-אחיך תעבד והיה כאשר תריד ופרקת עלו מעל צוארך.
ברא	כז	41	וישטם עשו את-יעקב על-הברכה אשר ברכו אביו ויאמר עשו בלבו יקרבו ימי אבל אבי ואהרגה את-יעקב אחי.
ברא	כז	42	ויגד לרבקה את-דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך.
ברא	כז	43	ועתה בני שמע בקלי וקום ברח-לך אל-לבן אחי חרנה.
ברא	כז	44	וישבת עמו ימים אחדים עד אשר-תשוב חמת אחיך.
ברא	כז	45	עד-שוב אף-אחיך ממך ושכח את אשר-עשית לו ושלחתי ולקחתיך משם למה אשכל גם-שניכם יום אחד.
ברא	כז	46	ותאמר רבקה אל-יצחק קצתי בחיי מפני בנות חת אם-לקח יעקב אשה מבנות-חת כאלה מבנות הארץ למה לי חיים.</P>
ברא	כח	1	ויקרא יצחק אל-יעקב ויברך אתו ויצוהו ויאמר לו לא-תקח אשה מבנות כנען.
ברא	כח	2	קום לך פדנה ארם ביתה בתואל אבי אמך וקח-לך משם אשה מבנות לבן אחי אמך.
ברא	כח	3	ואל שדי יברך אתך ויפרך וירבך והיית לקהל עמים.
ברא	כח	4	ויתן-לך את-ברכת אברהם לך ולזרעך אתך לרשתך את-ארץ מגריך אשר-נתן אלהים לאברהם.
ברא	כח	5	וישלח יצחק את-יעקב וילך פדנה ארם אל-לבן בן-בתואל הארמי אחי רבקה אם יעקב ועשו.
ברא	כח	6	וירא עשו כי-ברך יצחק את-יעקב ושלח אתו פדנה ארם לקחת-לו משם אשה בברכו אתו ויצו עליו לאמר לא-תקח אשה מבנות כנען.
ברא	כח	7	וישמע יעקב אל-אביו ואל-אמו וילך פדנה ארם.
ברא	כח	8	וירא עשו כי רעות בנות כנען בעיני יצחק אביו.
ברא	כח	9	וילך עשו אל-ישמעאל ויקח את-מחלת בת-ישמעאל בן-אברהם אחות נביות על-נשיו לו לאשה.</P>
ברא	כח	10	ויצא יעקב מבאר שבע וילך חרנה.
ברא	כח	11	ויפגע במקום וילן שם כי-בא השמש ויקח מאבני המקום וישם מראשתיו וישכב במקום ההוא.
ברא	כח	12	ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו.
ברא	כח	13	והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה לך אתננה ולזרעך.
ברא	כח	14	והיה זרעך כעפר הארץ ופרצת ימה וקדמה וצפנה ונגבה ונברכו בך כל-משפחת האדמה ובזרעך.
ברא	כח	15	והנה אנכי עמך ושמרתיך בכל אשר-תלך והשבתיך אל-האדמה הזאת כי לא אעזבך עד אשר אם-עשיתי את אשר-דברתי לך.
ברא	כח	16	וייקץ יעקב משנתו ויאמר אכן יש יהוה במקום הזה ואנכי לא ידעתי.
ברא	כח	17	ויירא ויאמר מה-נורא המקום הזה אין זה כי אם-בית אלהים וזה שער השמים.
ברא	כח	18	וישכם יעקב בבקר ויקח את-האבן אשר-שם מראשתיו וישם אתה מצבה ויצק שמן על-ראשה.
ברא	כח	19	ויקרא את-שם-המקום ההוא בית-אל ואולם לוז שם-העיר לראשנה.
ברא	כח	20	וידר יעקב נדר לאמר אם-יהיה אלהים עמדי ושמרני בדרך הזה אשר אנכי הולך ונתן-לי לחם לאכל ובגד ללבש.
ברא	כח	21	ושבתי בשלום אל-בית אבי והיה יהוה לי לאלהים.
ברא	כח	22	והאבן הזאת אשר-שמתי מצבה יהיה בית אלהים וכל אשר תתן-לי עשר אעשרנו לך.</P>
ברא	כט	1	וישא יעקב רגליו וילך ארצה בני-קדם.
ברא	כט	2	וירא והנה באר בשדה והנה-שם שלשה עדרי-צאן רבצים עליה כי מן-הבאר ההוא ישקו העדרים והאבן גדלה על-פי הבאר.
ברא	כט	3	ונאספו-שמה כל-העדרים וגללו את-האבן מעל פי הבאר והשקו את-הצאן והשיבו את-האבן על-פי הבאר למקמה.
ברא	כט	4	ויאמר להם יעקב אחי מאין אתם ויאמרו מחרן אנחנו.
ברא	כט	5	ויאמר להם הידעתם את-לבן בן-נחור ויאמרו ידענו.
ברא	כט	6	ויאמר להם השלום לו ויאמרו שלום והנה רחל בתו באה עם-הצאן.
ברא	כט	7	ויאמר הן עוד היום גדול לא-עת האסף המקנה השקו הצאן ולכו רעו.
ברא	כט	8	ויאמרו לא נוכל עד אשר יאספו כל-העדרים וגללו את-האבן מעל פי הבאר והשקינו הצאן.
ברא	כט	9	עודנו מדבר עמם ורחל באה עם-הצאן אשר לאביה כי רעה הוא.
ברא	כט	10	ויהי כאשר ראה יעקב את-רחל בת-לבן אחי אמו ואת-צאן לבן אחי אמו ויגש יעקב ויגל את-האבן מעל פי הבאר וישק את-צאן לבן אחי אמו.
ברא	כט	11	וישק יעקב לרחל וישא את-קלו ויבך.
ברא	כט	12	ויגד יעקב לרחל כי אחי אביה הוא וכי בן-רבקה הוא ותרץ ותגד לאביה.
ברא	כט	13	ויהי כשמע לבן את-שמע יעקב בן-אחתו וירץ לקראתו ויחבק-לו וינשק-לו ויביאהו אל-ביתו ויספר ללבן את כל-הדברים האלה.
ברא	כט	14	ויאמר לו לבן אך עצמי ובשרי אתה וישב עמו חדש ימים.
ברא	כט	15	ויאמר לבן ליעקב הכי-אחי אתה ועבדתני חנם הגידה לי מה-משכרתך.
ברא	כט	16	וללבן שתי בנות שם הגדלה לאה ושם הקטנה רחל.
ברא	כט	17	ועיני לאה רכות ורחל היתה יפת-תאר ויפת מראה.
ברא	כט	18	ויאהב יעקב את-רחל ויאמר אעבדך שבע שנים ברחל בתך הקטנה.
ברא	כט	19	ויאמר לבן טוב תתי אתה לך מתתי אתה לאיש אחר שבה עמדי.
ברא	כט	20	ויעבד יעקב ברחל שבע שנים ויהיו בעיניו כימים אחדים באהבתו אתה.
ברא	כט	21	ויאמר יעקב אל-לבן הבה את-אשתי כי מלאו ימי ואבואה אליה.
ברא	כט	22	ויאסף לבן את-כל-אנשי המקום ויעש משתה.
ברא	כט	23	ויהי בערב ויקח את-לאה בתו ויבא אתה אליו ויבא אליה.
ברא	כט	24	ויתן לבן לה את-זלפה שפחתו ללאה בתו שפחה.
ברא	כט	25	ויהי בבקר והנה-הוא לאה ויאמר אל-לבן מה-זאת עשית לי הלא ברחל עבדתי עמך ולמה רמיתני.
ברא	כט	26	ויאמר לבן לא-יעשה כן במקומנו לתת הצעירה לפני הבכירה.
ברא	כט	27	מלא שבע זאת ונתנה לך גם-את-זאת בעבדה אשר תעבד עמדי עוד שבע-שנים אחרות.
ברא	כט	28	ויעש יעקב כן וימלא שבע זאת ויתן-לו את-רחל בתו לו לאשה.
ברא	כט	29	ויתן לבן לרחל בתו את-בלהה שפחתו לה לשפחה.
ברא	כט	30	ויבא גם אל-רחל ויאהב גם-את-רחל מלאה ויעבד עמו עוד שבע-שנים אחרות.
ברא	כט	31	וירא יהוה כי-שנואה לאה ויפתח את-רחמה ורחל עקרה.
ברא	כט	32	ותהר לאה ותלד בן ותקרא שמו ראובן כי אמרה כי-ראה יהוה בעניי כי עתה יאהבני אישי.
ברא	כט	33	ותהר עוד ותלד בן ותאמר כי-שמע יהוה כי-שנואה אנכי ויתן-לי גם-את-זה ותקרא שמו שמעון.
ברא	כט	34	ותהר עוד ותלד בן ותאמר עתה הפעם ילוה אישי אלי כי-ילדתי לו שלשה בנים על-כן קרא-שמו לוי.
ברא	כט	35	ותהר עוד ותלד בן ותאמר הפעם אודה את-יהוה על-כן קראה שמו יהודה ותעמד מלדת.</P>
ברא	ל	1	ותרא רחל כי לא ילדה ליעקב ותקנא רחל באחתה ותאמר אל-יעקב הבה-לי בנים ואם-אין מתה אנכי.
ברא	ל	2	ויחר-אף יעקב ברחל ויאמר התחת אלהים אנכי אשר-מנע ממך פרי-בטן.
ברא	ל	3	ותאמר הנה אמתי בלהה בא אליה ותלד על-ברכי ואבנה גם-אנכי ממנה.
ברא	ל	4	ותתן-לו את-בלהה שפחתה לאשה ויבא אליה יעקב.
ברא	ל	5	ותהר בלהה ותלד ליעקב בן.
ברא	ל	6	ותאמר רחל דנני אלהים וגם שמע בקלי ויתן-לי בן על-כן קראה שמו דן.
ברא	ל	7	ותהר עוד ותלד בלהה שפחת רחל בן שני ליעקב.
ברא	ל	8	ותאמר רחל נפתולי אלהים נפתלתי עם-אחתי גם-יכלתי ותקרא שמו נפתלי.
ברא	ל	9	ותרא לאה כי עמדה מלדת ותקח את-זלפה שפחתה ותתן אתה ליעקב לאשה.
ברא	ל	10	ותלד זלפה שפחת לאה ליעקב בן.
ברא	ל	11	ותאמר לאה בגד ותקרא את-שמו גד.
ברא	ל	12	ותלד זלפה שפחת לאה בן שני ליעקב.
ברא	ל	13	ותאמר לאה באשרי כי אשרוני בנות ותקרא את-שמו אשר.
ברא	ל	14	וילך ראובן בימי קציר-חטים וימצא דודאים בשדה ויבא אתם אל-לאה אמו ותאמר רחל אל-לאה תני-נא לי מדודאי בנך.
ברא	ל	15	ותאמר לה המעט קחתך את-אישי ולקחת גם את-דודאי בני ותאמר רחל לכן ישכב עמך הלילה תחת דודאי בנך.
ברא	ל	16	ויבא יעקב מן-השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא.
ברא	ל	17	וישמע אלהים אל-לאה ותהר ותלד ליעקב בן חמישי.
ברא	ל	18	ותאמר לאה נתן אלהים שכרי אשר-נתתי שפחתי לאישי ותקרא שמו יששכר.
ברא	ל	19	ותהר עוד לאה ותלד בן-ששי ליעקב.
ברא	ל	20	ותאמר לאה זבדני אלהים אתי זבד טוב הפעם יזבלני אישי כי-ילדתי לו ששה בנים ותקרא את-שמו זבלון.
ברא	ל	21	ואחר ילדה בת ותקרא את-שמה דינה.
ברא	ל	22	ויזכר אלהים את-רחל וישמע אליה אלהים ויפתח את-רחמה.
ברא	ל	23	ותהר ותלד בן ותאמר אסף אלהים את-חרפתי.
ברא	ל	24	ותקרא את-שמו יוסף לאמר יסף יהוה לי בן אחר.
ברא	ל	25	ויהי כאשר ילדה רחל את-יוסף ויאמר יעקב אל-לבן שלחני ואלכה אל-מקומי ולארצי.
ברא	ל	26	תנה את-נשי ואת-ילדי אשר עבדתי אתך בהן ואלכה כי אתה ידעת את-עבדתי אשר עבדתיך.
ברא	ל	27	ויאמר אליו לבן אם-נא מצאתי חן בעיניך נחשתי ויברכני יהוה בגללך.
ברא	ל	28	ויאמר נקבה שכרך עלי ואתנה.
ברא	ל	29	ויאמר אליו אתה ידעת את אשר עבדתיך ואת אשר-היה מקנך אתי.
ברא	ל	30	כי מעט אשר-היה לך לפני ויפרץ לרב ויברך יהוה אתך לרגלי ועתה מתי אעשה גם-אנכי לביתי.
ברא	ל	31	ויאמר מה אתן-לך ויאמר יעקב לא-תתן-לי מאומה אם-תעשה-לי הדבר הזה אשובה ארעה צאנך אשמר.
ברא	ל	32	אעבר בכל-צאנך היום הסר משם כל-שה נקד וטלוא וכל-שה-חום בכשבים וטלוא ונקד בעזים והיה שכרי.
ברא	ל	33	וענתה-בי צדקתי ביום מחר כי-תבוא על-שכרי לפניך כל אשר-איננו נקד וטלוא בעזים וחום בכשבים גנוב הוא אתי.
ברא	ל	34	ויאמר לבן הן לו יהי כדברך.
ברא	ל	35	ויסר ביום ההוא את-התישים העקדים והטלאים ואת כל-העזים הנקדות והטלאת כל אשר-לבן בו וכל-חום בכשבים ויתן ביד-בניו.
ברא	ל	36	וישם דרך שלשת ימים בינו ובין יעקב ויעקב רעה את-צאן לבן הנותרת.
ברא	ל	37	ויקח-לו יעקב מקל לבנה לח ולוז וערמון ויפצל בהן פצלות לבנות מחשף הלבן אשר על-המקלות.
ברא	ל	38	ויצג את-המקלות אשר פצל ברהטים בשקתות המים אשר תבאן הצאן לשתות לנכח הצאן ויחמנה בבאן לשתות.
ברא	ל	39	ויחמו הצאן אל-המקלות ותלדן הצאן עקדים נקדים וטלאים.
ברא	ל	40	והכשבים הפריד יעקב ויתן פני הצאן אל-עקד וכל-חום בצאן לבן וישת-לו עדרים לבדו ולא שתם על-צאן לבן.
ברא	ל	41	והיה בכל-יחם הצאן המקשרות ושם יעקב את-המקלות לעיני הצאן ברהטים ליחמנה במקלות.
ברא	ל	42	ובהעטיף הצאן לא ישים והיה העטפים ללבן והקשרים ליעקב.
ברא	ל	43	ויפרץ האיש מאד מאד ויהי-לו צאן רבות ושפחות ועבדים וגמלים וחמרים.</P>
ברא	לא	1	וישמע את-דברי בני-לבן לאמר לקח יעקב את כל-אשר לאבינו ומאשר לאבינו עשה את כל-הכבד הזה.
ברא	לא	2	וירא יעקב את-פני לבן והנה איננו עמו כתמול שלשום.
ברא	לא	3	ויאמר יהוה אל-יעקב שוב אל-ארץ אבותיך ולמולדתך ואהיה עמך.
ברא	לא	4	וישלח יעקב ויקרא לרחל וללאה השדה אל-צאנו.
ברא	לא	5	ויאמר להן ראה אנכי את-פני אביכן כי-איננו אלי כתמל שלשם ואלהי אבי היה עמדי.
ברא	לא	6	ואתנה ידעתן כי בכל-כחי עבדתי את-אביכן.
ברא	לא	7	ואביכן התל בי והחלף את-משכרתי עשרת מנים ולא-נתנו אלהים להרע עמדי.
ברא	לא	8	אם-כה יאמר נקדים יהיה שכרך וילדו כל-הצאן נקדים ואם-כה יאמר עקדים יהיה שכרך וילדו כל-הצאן עקדים.
ברא	לא	9	ויצל אלהים את-מקנה אביכם ויתן-לי.
ברא	לא	10	ויהי בעת יחם הצאן ואשא עיני וארא בחלום והנה העתדים העלים על-הצאן עקדים נקדים וברדים.
ברא	לא	11	ויאמר אלי מלאך האלהים בחלום יעקב ואמר הנני.
ברא	לא	12	ויאמר שא-נא עיניך וראה כל-העתדים העלים על-הצאן עקדים נקדים וברדים כי ראיתי את כל-אשר לבן עשה לך.
ברא	לא	13	אנכי האל בית-אל אשר משחת שם מצבה אשר נדרת לי שם נדר עתה קום צא מן-הארץ הזאת ושוב אל-ארץ מולדתך.
ברא	לא	14	ותען רחל ולאה ותאמרנה לו העוד לנו חלק ונחלה בבית אבינו.
ברא	לא	15	הלוא נכריות נחשבנו לו כי מכרנו ויאכל גם-אכול את-כספנו.
ברא	לא	16	כי כל-העשר אשר הציל אלהים מאבינו לנו הוא ולבנינו ועתה כל אשר אמר אלהים אליך עשה.
ברא	לא	17	ויקם יעקב וישא את-בניו ואת-נשיו על-הגמלים.
ברא	לא	18	וינהג את-כל-מקנהו ואת-כל-רכשו אשר רכש מקנה קנינו אשר רכש בפדן ארם לבוא אל-יצחק אביו ארצה כנען.
ברא	לא	19	ולבן הלך לגזז את-צאנו ותגנב רחל את-התרפים אשר לאביה.
ברא	לא	20	ויגנב יעקב את-לב לבן הארמי על-בלי הגיד לו כי ברח הוא.
ברא	לא	21	ויברח הוא וכל-אשר-לו ויקם ויעבר את-הנהר וישם את-פניו הר הגלעד.
ברא	לא	22	ויגד ללבן ביום השלישי כי ברח יעקב.
ברא	לא	23	ויקח את-אחיו עמו וירדף אחריו דרך שבעת ימים וידבק אתו בהר הגלעד.
ברא	לא	24	ויבא אלהים אל-לבן הארמי בחלם הלילה ויאמר לו השמר לך פן-תדבר עם-יעקב מטוב עד-רע.
ברא	לא	25	וישג לבן את-יעקב ויעקב תקע את-אהלו בהר ולבן תקע את-אחיו בהר הגלעד.
ברא	לא	26	ויאמר לבן ליעקב מה עשית ותגנב את-לבבי ותנהג את-בנתי כשביות חרב.
ברא	לא	27	למה נחבאת לברח ותגנב אתי ולא-הגדת לי ואשלחך בשמחה ובשרים בתף ובכנור.
ברא	לא	28	ולא נטשתני לנשק לבני ולבנתי עתה הסכלת עשו.
ברא	לא	29	יש-לאל ידי לעשות עמכם רע ואלהי אביכם אמש אמר אלי לאמר השמר לך מדבר עם-יעקב מטוב עד-רע.
ברא	לא	30	ועתה הלך הלכת כי-נכסף נכספתה לבית אביך למה גנבת את-אלהי.
ברא	לא	31	ויען יעקב ויאמר ללבן כי יראתי כי אמרתי פן-תגזל את-בנותיך מעמי.
ברא	לא	32	עם אשר תמצא את-אלהיך לא יחיה נגד אחינו הכר-לך מה עמדי וקח-לך ולא-ידע יעקב כי רחל גנבתם.
ברא	לא	33	ויבא לבן באהל יעקב ובאהל לאה ובאהל שתי האמהת ולא מצא ויצא מאהל לאה ויבא באהל רחל.
ברא	לא	34	ורחל לקחה את-התרפים ותשמם בכר הגמל ותשב עליהם וימשש לבן את-כל-האהל ולא מצא.
ברא	לא	35	ותאמר אל-אביה אל-יחר בעיני אדני כי לוא אוכל לקום מפניך כי-דרך נשים לי ויחפש ולא מצא את-התרפים.
ברא	לא	36	ויחר ליעקב וירב בלבן ויען יעקב ויאמר ללבן מה-פשעי מה חטאתי כי דלקת אחרי.
ברא	לא	37	כי-מששת את-כל-כלי מה-מצאת מכל כלי-ביתך שים כה נגד אחי ואחיך ויוכיחו בין שנינו.
ברא	לא	38	זה עשרים שנה אנכי עמך רחליך ועזיך לא שכלו ואילי צאנך לא אכלתי.
ברא	לא	39	טרפה לא-הבאתי אליך אנכי אחטנה מידי תבקשנה גנבתי יום וגנבתי לילה.
ברא	לא	40	הייתי ביום אכלני חרב וקרח בלילה ותדד שנתי מעיני.
ברא	לא	41	זה-לי עשרים שנה בביתך עבדתיך ארבע-עשרה שנה בשתי בנתיך ושש שנים בצאנך ותחלף את-משכרתי עשרת מנים.
ברא	לא	42	לולי אלהי אבי אלהי אברהם ופחד יצחק היה לי כי עתה ריקם שלחתני את-עניי ואת-יגיע כפי ראה אלהים ויוכח אמש.
ברא	לא	43	ויען לבן ויאמר אל-יעקב הבנות בנתי והבנים בני והצאן צאני וכל אשר-אתה ראה לי-הוא ולבנתי מה-אעשה לאלה היום או לבניהן אשר ילדו.
ברא	לא	44	ועתה לכה נכרתה ברית אני ואתה והיה לעד ביני ובינך.
ברא	לא	45	ויקח יעקב אבן וירימה מצבה.
ברא	לא	46	ויאמר יעקב לאחיו לקטו אבנים ויקחו אבנים ויעשו-גל ויאכלו שם על-הגל.
ברא	לא	47	ויקרא-לו לבן יגר שהדותא ויעקב קרא לו גלעד.
ברא	לא	48	ויאמר לבן הגל הזה עד ביני ובינך היום על-כן קרא-שמו גלעד.
ברא	לא	49	והמצפה אשר אמר יצף יהוה ביני ובינך כי נסתר איש מרעהו.
ברא	לא	50	אם-תענה את-בנתי ואם-תקח נשים על-בנתי אין איש עמנו ראה אלהים עד ביני ובינך.
ברא	לא	51	ויאמר לבן ליעקב הנה הגל הזה והנה המצבה אשר יריתי ביני ובינך.
ברא	לא	52	עד הגל הזה ועדה המצבה אם-אני לא-אעבר אליך את-הגל הזה ואם-אתה לא-תעבר אלי את-הגל הזה ואת-המצבה הזאת לרעה.
ברא	לא	53	אלהי אברהם ואלהי נחור ישפטו בינינו אלהי אביהם וישבע יעקב בפחד אביו יצחק.
ברא	לא	54	ויזבח יעקב זבח בהר ויקרא לאחיו לאכל-לחם ויאכלו לחם וילינו בהר.</P>
ברא	לב	1	וישכם לבן בבקר וינשק לבניו ולבנותיו ויברך אתהם וילך וישב לבן למקמו.
ברא	לב	2	ויעקב הלך לדרכו ויפגעו-בו מלאכי אלהים.
ברא	לב	3	ויאמר יעקב כאשר ראם מחנה אלהים זה ויקרא שם-המקום ההוא מחנים.</P>
ברא	לב	4	וישלח יעקב מלאכים לפניו אל-עשו אחיו ארצה שעיר שדה אדום.
ברא	לב	5	ויצו אתם לאמר כה תאמרון לאדני לעשו כה אמר עבדך יעקב עם-לבן גרתי ואחר עד-עתה.
ברא	לב	6	ויהי-לי שור וחמור צאן ועבד ושפחה ואשלחה להגיד לאדני למצא-חן בעיניך.
ברא	לב	7	וישבו המלאכים אל-יעקב לאמר באנו אל-אחיך אל-עשו וגם הלך לקראתך וארבע-מאות איש עמו.
ברא	לב	8	ויירא יעקב מאד ויצר לו ויחץ את-העם אשר-אתו ואת-הצאן ואת-הבקר והגמלים לשני מחנות.
ברא	לב	9	ויאמר אם-יבוא עשו אל-המחנה האחת והכהו והיה המחנה הנשאר לפליטה.
ברא	לב	10	ויאמר יעקב אלהי אבי אברהם ואלהי אבי יצחק יהוה האמר אלי שוב לארצך ולמולדתך ואיטיבה עמך.
ברא	לב	11	קטנתי מכל החסדים ומכל-האמת אשר עשית את-עבדך כי במקלי עברתי את-הירדן הזה ועתה הייתי לשני מחנות.
ברא	לב	12	הצילני נא מיד אחי מיד עשו כי-ירא אנכי אתו פן-יבוא והכני אם על-בנים.
ברא	לב	13	ואתה אמרת היטב איטיב עמך ושמתי את-זרעך כחול הים אשר לא-יספר מרב.
ברא	לב	14	וילן שם בלילה ההוא ויקח מן-הבא בידו מנחה לעשו אחיו.
ברא	לב	15	עזים מאתים ותישים עשרים רחלים מאתים ואילים עשרים.
ברא	לב	16	גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה.
ברא	לב	17	ויתן ביד-עבדיו עדר עדר לבדו ויאמר אל-עבדיו עברו לפני ורוח תשימו בין עדר ובין עדר.
ברא	לב	18	ויצו את-הראשון לאמר כי יפגשך עשו אחי ושאלך לאמר למי-אתה ואנה תלך ולמי אלה לפניך.
ברא	לב	19	ואמרת לעבדך ליעקב מנחה הוא שלוחה לאדני לעשו והנה גם-הוא אחרינו.
ברא	לב	20	ויצו גם את-השני גם את-השלישי גם את-כל-ההלכים אחרי העדרים לאמר כדבר הזה תדברון אל-עשו במצאכם אתו.
ברא	לב	21	ואמרתם גם הנה עבדך יעקב אחרינו כי-אמר אכפרה פניו במנחה ההלכת לפני ואחרי-כן אראה פניו אולי ישא פני.
ברא	לב	22	ותעבר המנחה על-פניו והוא לן בלילה-ההוא במחנה.
ברא	לב	23	ויקם בלילה הוא ויקח את-שתי נשיו ואת-שתי שפחתיו ואת-אחד עשר ילדיו ויעבר את מעבר יבק.
ברא	לב	24	ויקחם ויעברם את-הנחל ויעבר את-אשר-לו.
ברא	לב	25	ויותר יעקב לבדו ויאבק איש עמו עד עלות השחר.
ברא	לב	26	וירא כי לא יכל לו ויגע בכף-ירכו ותקע כף-ירך יעקב בהאבקו עמו.
ברא	לב	27	ויאמר שלחני כי עלה השחר ויאמר לא אשלחך כי אם-ברכתני.
ברא	לב	28	ויאמר אליו מה-שמך ויאמר יעקב.
ברא	לב	29	ויאמר לא יעקב יאמר עוד שמך כי אם-ישראל כי-שרית עם-אלהים ועם-אנשים ותוכל.
ברא	לב	30	וישאל יעקב ויאמר הגידה-נא שמך ויאמר למה זה תשאל לשמי ויברך אתו שם.
ברא	לב	31	ויקרא יעקב שם המקום פניאל כי-ראיתי אלהים פנים אל-פנים ותנצל נפשי.
ברא	לב	32	ויזרח-לו השמש כאשר עבר את-פנואל והוא צלע על-ירכו.
ברא	לב	33	על-כן לא-יאכלו בני-ישראל את-גיד הנשה אשר על-כף הירך עד היום הזה כי נגע בכף-ירך יעקב בגיד הנשה.</P>
ברא	לג	1	וישא יעקב עיניו וירא והנה עשו בא ועמו ארבע מאות איש ויחץ את-הילדים על-לאה ועל-רחל ועל שתי השפחות.
ברא	לג	2	וישם את-השפחות ואת-ילדיהן ראשנה ואת-לאה וילדיה אחרנים ואת-רחל ואת-יוסף אחרנים.
ברא	לג	3	והוא עבר לפניהם וישתחו ארצה שבע פעמים עד-גשתו עד-אחיו.
ברא	לג	4	וירץ עשו לקראתו ויחבקהו ויפל על-צוארו וישקהו ויבכו.
ברא	לג	5	וישא את-עיניו וירא את-הנשים ואת-הילדים ויאמר מי-אלה לך ויאמר הילדים אשר-חנן אלהים את-עבדך.
ברא	לג	6	ותגשן השפחות הנה וילדיהן ותשתחוין.
ברא	לג	7	ותגש גם-לאה וילדיה וישתחוו ואחר נגש יוסף ורחל וישתחוו.
ברא	לג	8	ויאמר מי לך כל-המחנה הזה אשר פגשתי ויאמר למצא-חן בעיני אדני.
ברא	לג	9	ויאמר עשו יש-לי רב אחי יהי לך אשר-לך.
ברא	לג	10	ויאמר יעקב אל-נא אם-נא מצאתי חן בעיניך ולקחת מנחתי מידי כי על-כן ראיתי פניך כראת פני אלהים ותרצני.
ברא	לג	11	קח-נא את-ברכתי אשר הבאת לך כי-חנני אלהים וכי יש-לי-כל ויפצר-בו ויקח.
ברא	לג	12	ויאמר נסעה ונלכה ואלכה לנגדך.
ברא	לג	13	ויאמר אליו אדני ידע כי-הילדים רכים והצאן והבקר עלות עלי ודפקום יום אחד ומתו כל-הצאן.
ברא	לג	14	יעבר-נא אדני לפני עבדו ואני אתנהלה לאטי לרגל המלאכה אשר-לפני ולרגל הילדים עד אשר-אבא אל-אדני שעירה.
ברא	לג	15	ויאמר עשו אציגה-נא עמך מן-העם אשר אתי ויאמר למה זה אמצא-חן בעיני אדני.
ברא	לג	16	וישב ביום ההוא עשו לדרכו שעירה.
ברא	לג	17	ויעקב נסע סכתה ויבן לו בית ולמקנהו עשה סכת על-כן קרא שם-המקום סכות.</P>
ברא	לג	18	ויבא יעקב שלם עיר שכם אשר בארץ כנען בבאו מפדן ארם ויחן את-פני העיר.
ברא	לג	19	ויקן את-חלקת השדה אשר נטה-שם אהלו מיד בני-חמור אבי שכם במאה קשיטה.
ברא	לג	20	ויצב-שם מזבח ויקרא-לו אל אלהי ישראל.</P>
ברא	לד	1	ותצא דינה בת-לאה אשר ילדה ליעקב לראות בבנות הארץ.
ברא	לד	2	וירא אתה שכם בן-חמור החוי נשיא הארץ ויקח אתה וישכב אתה ויענה.
ברא	לד	3	ותדבק נפשו בדינה בת-יעקב ויאהב את-הנער וידבר על-לב הנער.
ברא	לד	4	ויאמר שכם אל-חמור אביו לאמר קח-לי את-הילדה הזאת לאשה.
ברא	לד	5	ויעקב שמע כי טמא את-דינה בתו ובניו היו את-מקנהו בשדה והחרש יעקב עד-באם.
ברא	לד	6	ויצא חמור אבי-שכם אל-יעקב לדבר אתו.
ברא	לד	7	ובני יעקב באו מן-השדה כשמעם ויתעצבו האנשים ויחר להם מאד כי-נבלה עשה בישראל לשכב את-בת-יעקב וכן לא יעשה.
ברא	לד	8	וידבר חמור אתם לאמר שכם בני חשקה נפשו בבתכם תנו נא אתה לו לאשה.
ברא	לד	9	והתחתנו אתנו בנתיכם תתנו-לנו ואת-בנתינו תקחו לכם.
ברא	לד	10	ואתנו תשבו והארץ תהיה לפניכם שבו וסחרוה והאחזו בה.
ברא	לד	11	ויאמר שכם אל-אביה ואל-אחיה אמצא-חן בעיניכם ואשר תאמרו אלי אתן.
ברא	לד	12	הרבו עלי מאד מהר ומתן ואתנה כאשר תאמרו אלי ותנו-לי את-הנער לאשה.
ברא	לד	13	ויענו בני-יעקב את-שכם ואת-חמור אביו במרמה וידברו אשר טמא את דינה אחתם.
ברא	לד	14	ויאמרו אליהם לא נוכל לעשות הדבר הזה לתת את-אחתנו לאיש אשר-לו ערלה כי-חרפה הוא לנו.
ברא	לד	15	אך-בזאת נאות לכם אם תהיו כמנו להמל לכם כל-זכר.
ברא	לד	16	ונתנו את-בנתינו לכם ואת-בנתיכם נקח-לנו וישבנו אתכם והיינו לעם אחד.
ברא	לד	17	ואם-לא תשמעו אלינו להמול ולקחנו את-בתנו והלכנו.
ברא	לד	18	וייטבו דבריהם בעיני חמור ובעיני שכם בן-חמור.
ברא	לד	19	ולא-אחר הנער לעשות הדבר כי חפץ בבת-יעקב והוא נכבד מכל בית אביו.
ברא	לד	20	ויבא חמור ושכם בנו אל-שער עירם וידברו אל-אנשי עירם לאמר.
ברא	לד	21	האנשים האלה שלמים הם אתנו וישבו בארץ ויסחרו אתה והארץ הנה רחבת-ידים לפניהם את-בנתם נקח-לנו לנשים ואת-בנתינו נתן להם.
ברא	לד	22	אך-בזאת יאתו לנו האנשים לשבת אתנו להיות לעם אחד בהמול לנו כל-זכר כאשר הם נמלים.
ברא	לד	23	מקנהם וקנינם וכל-בהמתם הלוא לנו הם אך נאותה להם וישבו אתנו.
ברא	לד	24	וישמעו אל-חמור ואל-שכם בנו כל-יצאי שער עירו וימלו כל-זכר כל-יצאי שער עירו.
ברא	לד	25	ויהי ביום השלישי בהיותם כאבים ויקחו שני-בני-יעקב שמעון ולוי אחי דינה איש חרבו ויבאו על-העיר בטח ויהרגו כל-זכר.
ברא	לד	26	ואת-חמור ואת-שכם בנו הרגו לפי-חרב ויקחו את-דינה מבית שכם ויצאו.
ברא	לד	27	בני יעקב באו על-החללים ויבזו העיר אשר טמאו אחותם.
ברא	לד	28	את-צאנם ואת-בקרם ואת-חמריהם ואת אשר-בעיר ואת-אשר בשדה לקחו.
ברא	לד	29	ואת-כל-חילם ואת-כל-טפם ואת-נשיהם שבו ויבזו ואת כל-אשר בבית.
ברא	לד	30	ויאמר יעקב אל-שמעון ואל-לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי.
ברא	לד	31	ויאמרו הכזונה יעשה את-אחותנו.</P>
ברא	לה	1	ויאמר אלהים אל-יעקב קום עלה בית-אל ושב-שם ועשה-שם מזבח לאל הנראה אליך בברחך מפני עשו אחיך.
ברא	לה	2	ויאמר יעקב אל-ביתו ואל כל-אשר עמו הסרו את-אלהי הנכר אשר בתככם והטהרו והחליפו שמלתיכם.
ברא	לה	3	ונקומה ונעלה בית-אל ואעשה-שם מזבח לאל הענה אתי ביום צרתי ויהי עמדי בדרך אשר הלכתי.
ברא	לה	4	ויתנו אל-יעקב את כל-אלהי הנכר אשר בידם ואת-הנזמים אשר באזניהם ויטמן אתם יעקב תחת האלה אשר עם-שכם.
ברא	לה	5	ויסעו ויהי חתת אלהים על-הערים אשר סביבותיהם ולא רדפו אחרי בני יעקב.
ברא	לה	6	ויבא יעקב לוזה אשר בארץ כנען הוא בית-אל הוא וכל-העם אשר-עמו.
ברא	לה	7	ויבן שם מזבח ויקרא למקום אל בית-אל כי שם נגלו אליו האלהים בברחו מפני אחיו.
ברא	לה	8	ותמת דברה מינקת רבקה ותקבר מתחת לבית-אל תחת האלון ויקרא שמו אלון בכות.</P>
ברא	לה	9	וירא אלהים אל-יעקב עוד בבאו מפדן ארם ויברך אתו.
ברא	לה	10	ויאמר-לו אלהים שמך יעקב לא-יקרא שמך עוד יעקב כי אם-ישראל יהיה שמך ויקרא את-שמו ישראל.
ברא	לה	11	ויאמר לו אלהים אני אל שדי פרה ורבה גוי וקהל גוים יהיה ממך ומלכים מחלציך יצאו.
ברא	לה	12	ואת-הארץ אשר נתתי לאברהם וליצחק לך אתננה ולזרעך אחריך אתן את-הארץ.
ברא	לה	13	ויעל מעליו אלהים במקום אשר-דבר אתו.
ברא	לה	14	ויצב יעקב מצבה במקום אשר-דבר אתו מצבת אבן ויסך עליה נסך ויצק עליה שמן.
ברא	לה	15	ויקרא יעקב את-שם המקום אשר דבר אתו שם אלהים בית-אל.
ברא	לה	16	ויסעו מבית אל ויהי-עוד כברת-הארץ לבוא אפרתה ותלד רחל ותקש בלדתה.
ברא	לה	17	ויהי בהקשתה בלדתה ותאמר לה המילדת אל-תיראי כי-גם-זה לך בן.
ברא	לה	18	ויהי בצאת נפשה כי מתה ותקרא שמו בן-אוני ואביו קרא-לו בנימין.
ברא	לה	19	ותמת רחל ותקבר בדרך אפרתה הוא בית לחם.
ברא	לה	20	ויצב יעקב מצבה על-קברתה הוא מצבת קברת-רחל עד-היום.
ברא	לה	21	ויסע ישראל ויט אהלה מהלאה למגדל-עדר.
ברא	לה	22	ויהי בשכן ישראל בארץ ההוא וילך ראובן וישכב את-בלהה פילגש אביו וישמע ישראל  {פ}</P><P>  ויהיו בני-יעקב שנים עשר.
ברא	לה	23	בני לאה בכור יעקב ראובן ושמעון ולוי ויהודה ויששכר וזבלון.
ברא	לה	24	בני רחל יוסף ובנימן.
ברא	לה	25	ובני בלהה שפחת רחל דן ונפתלי.
ברא	לה	26	ובני זלפה שפחת לאה גד ואשר אלה בני יעקב אשר ילד-לו בפדן ארם.
ברא	לה	27	ויבא יעקב אל-יצחק אביו ממרא קרית הארבע הוא חברון אשר-גר-שם אברהם ויצחק.
ברא	לה	28	ויהיו ימי יצחק מאת שנה ושמנים שנה.
ברא	לה	29	ויגוע יצחק וימת ויאסף אל-עמיו זקן ושבע ימים ויקברו אתו עשו ויעקב בניו.</P>
ברא	לו	1	ואלה תלדות עשו הוא אדום.
ברא	לו	2	עשו לקח את-נשיו מבנות כנען את-עדה בת-אילון החתי ואת-אהליבמה בת-ענה בת-צבעון החוי.
ברא	לו	3	ואת-בשמת בת-ישמעאל אחות נביות.
ברא	לו	4	ותלד עדה לעשו את-אליפז ובשמת ילדה את-רעואל.
ברא	לו	5	ואהליבמה ילדה את-יעיש ואת-יעלם ואת-קרח אלה בני עשו אשר ילדו-לו בארץ כנען.
ברא	לו	6	ויקח עשו את-נשיו ואת-בניו ואת-בנתיו ואת-כל-נפשות ביתו ואת-מקנהו ואת-כל-בהמתו ואת כל-קנינו אשר רכש בארץ כנען וילך אל-ארץ מפני יעקב אחיו.
ברא	לו	7	כי-היה רכושם רב משבת יחדו ולא יכלה ארץ מגוריהם לשאת אתם מפני מקניהם.
ברא	לו	8	וישב עשו בהר שעיר עשו הוא אדום.
ברא	לו	9	ואלה תלדות עשו אבי אדום בהר שעיר.
ברא	לו	10	אלה שמות בני-עשו אליפז בן-עדה אשת עשו רעואל בן-בשמת אשת עשו.
ברא	לו	11	ויהיו בני אליפז תימן אומר צפו וגעתם וקנז.
ברא	לו	12	ותמנע היתה פילגש לאליפז בן-עשו ותלד לאליפז את-עמלק אלה בני עדה אשת עשו.
ברא	לו	13	ואלה בני רעואל נחת וזרח שמה ומזה אלה היו בני בשמת אשת עשו.
ברא	לו	14	ואלה היו בני אהליבמה בת-ענה בת-צבעון אשת עשו ותלד לעשו את-יעיש ואת-יעלם ואת-קרח.
ברא	לו	15	אלה אלופי בני-עשו בני אליפז בכור עשו אלוף תימן אלוף אומר אלוף צפו אלוף קנז.
ברא	לו	16	אלוף-קרח אלוף געתם אלוף עמלק אלה אלופי אליפז בארץ אדום אלה בני עדה.
ברא	לו	17	ואלה בני רעואל בן-עשו אלוף נחת אלוף זרח אלוף שמה אלוף מזה אלה אלופי רעואל בארץ אדום אלה בני בשמת אשת עשו.
ברא	לו	18	ואלה בני אהליבמה אשת עשו אלוף יעוש אלוף יעלם אלוף קרח אלה אלופי אהליבמה בת-ענה אשת עשו.
ברא	לו	19	אלה בני-עשו ואלה אלופיהם הוא אדום.</P>
ברא	לו	20	אלה בני-שעיר החרי ישבי הארץ לוטן ושובל וצבעון וענה.
ברא	לו	21	ודשון ואצר ודישן אלה אלופי החרי בני שעיר בארץ אדום.
ברא	לו	22	ויהיו בני-לוטן חרי והימם ואחות לוטן תמנע.
ברא	לו	23	ואלה בני שובל עלון ומנחת ועיבל שפו ואונם.
ברא	לו	24	ואלה בני-צבעון ואיה וענה הוא ענה אשר מצא את-הימם במדבר ברעתו את-החמרים לצבעון אביו.
ברא	לו	25	ואלה בני-ענה דשן ואהליבמה בת-ענה.
ברא	לו	26	ואלה בני דישן חמדן ואשבן ויתרן וכרן.
ברא	לו	27	אלה בני-אצר בלהן וזעון ועקן.
ברא	לו	28	אלה בני-דישן עוץ וארן.
ברא	לו	29	אלה אלופי החרי אלוף לוטן אלוף שובל אלוף צבעון אלוף ענה.
ברא	לו	30	אלוף דשן אלוף אצר אלוף דישן אלה אלופי החרי לאלפיהם בארץ שעיר.</P>
ברא	לו	31	ואלה המלכים אשר מלכו בארץ אדום לפני מלך-מלך לבני ישראל.
ברא	לו	32	וימלך באדום בלע בן-בעור ושם עירו דנהבה.
ברא	לו	33	וימת בלע וימלך תחתיו יובב בן-זרח מבצרה.
ברא	לו	34	וימת יובב וימלך תחתיו חשם מארץ התימני.
ברא	לו	35	וימת חשם וימלך תחתיו הדד בן-בדד המכה את-מדין בשדה מואב ושם עירו עוית.
ברא	לו	36	וימת הדד וימלך תחתיו שמלה ממשרקה.
ברא	לו	37	וימת שמלה וימלך תחתיו שאול מרחבות הנהר.
ברא	לו	38	וימת שאול וימלך תחתיו בעל חנן בן-עכבור.
ברא	לו	39	וימת בעל חנן בן-עכבור וימלך תחתיו הדר ושם עירו פעו ושם אשתו מהיטבאל בת-מטרד בת מי זהב.
ברא	לו	40	ואלה שמות אלופי עשו למשפחתם למקמתם בשמתם אלוף תמנע אלוף עלוה אלוף יתת.
ברא	לו	41	אלוף אהליבמה אלוף אלה אלוף פינן.
ברא	לו	42	אלוף קנז אלוף תימן אלוף מבצר.
ברא	לו	43	אלוף מגדיאל אלוף עירם אלה אלופי אדום למשבתם בארץ אחזתם הוא עשו אבי אדום.</P>
ברא	לז	1	וישב יעקב בארץ מגורי אביו בארץ כנען.
ברא	לז	2	אלה תלדות יעקב יוסף בן-שבע-עשרה שנה היה רעה את-אחיו בצאן והוא נער את-בני בלהה ואת-בני זלפה נשי אביו ויבא יוסף את-דבתם רעה אל-אביהם.
ברא	לז	3	וישראל אהב את-יוסף מכל-בניו כי-בן-זקנים הוא לו ועשה לו כתנת פסים.
ברא	לז	4	ויראו אחיו כי-אתו אהב אביהם מכל-אחיו וישנאו אתו ולא יכלו דברו לשלם.
ברא	לז	5	ויחלם יוסף חלום ויגד לאחיו ויוספו עוד שנא אתו.
ברא	לז	6	ויאמר אליהם שמעו-נא החלום הזה אשר חלמתי.
ברא	לז	7	והנה אנחנו מאלמים אלמים בתוך השדה והנה קמה אלמתי וגם-נצבה והנה תסבינה אלמתיכם ותשתחוין לאלמתי.
ברא	לז	8	ויאמרו לו אחיו המלך תמלך עלינו אם-משול תמשל בנו ויוספו עוד שנא אתו על-חלמתיו ועל-דבריו.
ברא	לז	9	ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי.
ברא	לז	10	ויספר אל-אביו ואל-אחיו ויגער-בו אביו ויאמר לו מה החלום הזה אשר חלמת הבוא נבוא אני ואמך ואחיך להשתחות לך ארצה.
ברא	לז	11	ויקנאו-בו אחיו ואביו שמר את-הדבר.
ברא	לז	12	וילכו אחיו לרעות את-צאן אביהם בשכם.
ברא	לז	13	ויאמר ישראל אל-יוסף הלוא אחיך רעים בשכם לכה ואשלחך אליהם ויאמר לו הנני.
ברא	לז	14	ויאמר לו לך-נא ראה את-שלום אחיך ואת-שלום הצאן והשבני דבר וישלחהו מעמק חברון ויבא שכמה.
ברא	לז	15	וימצאהו איש והנה תעה בשדה וישאלהו האיש לאמר מה-תבקש.
ברא	לז	16	ויאמר את-אחי אנכי מבקש הגידה-נא לי איפה הם רעים.
ברא	לז	17	ויאמר האיש נסעו מזה כי שמעתי אמרים נלכה דתינה וילך יוסף אחר אחיו וימצאם בדתן.
ברא	לז	18	ויראו אתו מרחק ובטרם יקרב אליהם ויתנכלו אתו להמיתו.
ברא	לז	19	ויאמרו איש אל-אחיו הנה בעל החלמות הלזה בא.
ברא	לז	20	ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה-יהיו חלמתיו.
ברא	לז	21	וישמע ראובן ויצלהו מידם ויאמר לא נכנו נפש.
ברא	לז	22	ויאמר אלהם ראובן אל-תשפכו-דם השליכו אתו אל-הבור הזה אשר במדבר ויד אל-תשלחו-בו למען הציל אתו מידם להשיבו אל-אביו.
ברא	לז	23	ויהי כאשר-בא יוסף אל-אחיו ויפשיטו את-יוסף את-כתנתו את-כתנת הפסים אשר עליו.
ברא	לז	24	ויקחהו וישלכו אתו הברה והבור רק אין בו מים.
ברא	לז	25	וישבו לאכל-לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט הולכים להוריד מצרימה.
ברא	לז	26	ויאמר יהודה אל-אחיו מה-בצע כי נהרג את-אחינו וכסינו את-דמו.
ברא	לז	27	לכו ונמכרנו לישמעאלים וידנו אל-תהי-בו כי-אחינו בשרנו הוא וישמעו אחיו.
ברא	לז	28	ויעברו אנשים מדינים סחרים וימשכו ויעלו את-יוסף מן-הבור וימכרו את-יוסף לישמעאלים בעשרים כסף ויביאו את-יוסף מצרימה.
ברא	לז	29	וישב ראובן אל-הבור והנה אין-יוסף בבור ויקרע את-בגדיו.
ברא	לז	30	וישב אל-אחיו ויאמר הילד איננו ואני אנה אני-בא.
ברא	לז	31	ויקחו את-כתנת יוסף וישחטו שעיר עזים ויטבלו את-הכתנת בדם.
ברא	לז	32	וישלחו את-כתנת הפסים ויביאו אל-אביהם ויאמרו זאת מצאנו הכר-נא הכתנת בנך הוא אם-לא.
ברא	לז	33	ויכירה ויאמר כתנת בני חיה רעה אכלתהו טרף טרף יוסף.
ברא	לז	34	ויקרע יעקב שמלתיו וישם שק במתניו ויתאבל על-בנו ימים רבים.
ברא	לז	35	ויקמו כל-בניו וכל-בנתיו לנחמו וימאן להתנחם ויאמר כי-ארד אל-בני אבל שאלה ויבך אתו אביו.
ברא	לז	36	והמדנים מכרו אתו אל-מצרים לפוטיפר סריס פרעה שר הטבחים.</P>
ברא	לח	1	ויהי בעת ההוא וירד יהודה מאת אחיו ויט עד-איש עדלמי ושמו חירה.
ברא	לח	2	וירא-שם יהודה בת-איש כנעני ושמו שוע ויקחה ויבא אליה.
ברא	לח	3	ותהר ותלד בן ויקרא את-שמו ער.
ברא	לח	4	ותהר עוד ותלד בן ותקרא את-שמו אונן.
ברא	לח	5	ותסף עוד ותלד בן ותקרא את-שמו שלה והיה בכזיב בלדתה אתו.
ברא	לח	6	ויקח יהודה אשה לער בכורו ושמה תמר.
ברא	לח	7	ויהי ער בכור יהודה רע בעיני יהוה וימתהו יהוה.
ברא	לח	8	ויאמר יהודה לאונן בא אל-אשת אחיך ויבם אתה והקם זרע לאחיך.
ברא	לח	9	וידע אונן כי לא לו יהיה הזרע והיה אם-בא אל-אשת אחיו ושחת ארצה לבלתי נתן-זרע לאחיו.
ברא	לח	10	וירע בעיני יהוה אשר עשה וימת גם-אתו.
ברא	לח	11	ויאמר יהודה לתמר כלתו שבי אלמנה בית-אביך עד-יגדל שלה בני כי אמר פן-ימות גם-הוא כאחיו ותלך תמר ותשב בית אביה.
ברא	לח	12	וירבו הימים ותמת בת-שוע אשת-יהודה וינחם יהודה ויעל על-גזזי צאנו הוא וחירה רעהו העדלמי תמנתה.
ברא	לח	13	ויגד לתמר לאמר הנה חמיך עלה תמנתה לגז צאנו.
ברא	לח	14	ותסר בגדי אלמנותה מעליה ותכס בצעיף ותתעלף ותשב בפתח עינים אשר על-דרך תמנתה כי ראתה כי-גדל שלה והוא לא-נתנה לו לאשה.
ברא	לח	15	ויראה יהודה ויחשבה לזונה כי כסתה פניה.
ברא	לח	16	ויט אליה אל-הדרך ויאמר הבה-נא אבוא אליך כי לא ידע כי כלתו הוא ותאמר מה-תתן-לי כי תבוא אלי.
ברא	לח	17	ויאמר אנכי אשלח גדי-עזים מן-הצאן ותאמר אם-תתן ערבון עד שלחך.
ברא	לח	18	ויאמר מה הערבון אשר אתן-לך ותאמר חתמך ופתילך ומטך אשר בידך ויתן-לה ויבא אליה ותהר לו.
ברא	לח	19	ותקם ותלך ותסר צעיפה מעליה ותלבש בגדי אלמנותה.
ברא	לח	20	וישלח יהודה את-גדי העזים ביד רעהו העדלמי לקחת הערבון מיד האשה ולא מצאה.
ברא	לח	21	וישאל את-אנשי מקמה לאמר איה הקדשה הוא בעינים על-הדרך ויאמרו לא-היתה בזה קדשה.
ברא	לח	22	וישב אל-יהודה ויאמר לא מצאתיה וגם אנשי המקום אמרו לא-היתה בזה קדשה.
ברא	לח	23	ויאמר יהודה תקח-לה פן נהיה לבוז הנה שלחתי הגדי הזה ואתה לא מצאתה.
ברא	לח	24	ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף.
ברא	לח	25	הוא מוצאת והיא שלחה אל-חמיה לאמר לאיש אשר-אלה לו אנכי הרה ותאמר הכר-נא למי החתמת והפתילים והמטה האלה.
ברא	לח	26	ויכר יהודה ויאמר צדקה ממני כי-על-כן לא-נתתיה לשלה בני ולא-יסף עוד לדעתה.
ברא	לח	27	ויהי בעת לדתה והנה תאומים בבטנה.
ברא	לח	28	ויהי בלדתה ויתן-יד ותקח המילדת ותקשר על-ידו שני לאמר זה יצא ראשנה.
ברא	לח	29	ויהי כמשיב ידו והנה יצא אחיו ותאמר מה-פרצת עליך פרץ ויקרא שמו פרץ.
ברא	לח	30	ואחר יצא אחיו אשר על-ידו השני ויקרא שמו זרח.</P>
ברא	לט	1	ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה.
ברא	לט	2	ויהי יהוה את-יוסף ויהי איש מצליח ויהי בבית אדניו המצרי.
ברא	לט	3	וירא אדניו כי יהוה אתו וכל אשר-הוא עשה יהוה מצליח בידו.
ברא	לט	4	וימצא יוסף חן בעיניו וישרת אתו ויפקדהו על-ביתו וכל-יש-לו נתן בידו.
ברא	לט	5	ויהי מאז הפקיד אתו בביתו ועל כל-אשר יש-לו ויברך יהוה את-בית המצרי בגלל יוסף ויהי ברכת יהוה בכל-אשר יש-לו בבית ובשדה.
ברא	לט	6	ויעזב כל-אשר-לו ביד-יוסף ולא-ידע אתו מאומה כי אם-הלחם אשר-הוא אוכל ויהי יוסף יפה-תאר ויפה מראה.
ברא	לט	7	ויהי אחר הדברים האלה ותשא אשת-אדניו את-עיניה אל-יוסף ותאמר שכבה עמי.
ברא	לט	8	וימאן ויאמר אל-אשת אדניו הן אדני לא-ידע אתי מה-בבית וכל אשר-יש-לו נתן בידי.
ברא	לט	9	איננו גדול בבית הזה ממני ולא-חשך ממני מאומה כי אם-אותך באשר את-אשתו ואיך אעשה הרעה הגדלה הזאת וחטאתי לאלהים.
ברא	לט	10	ויהי כדברה אל-יוסף יום יום ולא-שמע אליה לשכב אצלה להיות עמה.
ברא	לט	11	ויהי כהיום הזה ויבא הביתה לעשות מלאכתו ואין איש מאנשי הבית שם בבית.
ברא	לט	12	ותתפשהו בבגדו לאמר שכבה עמי ויעזב בגדו בידה וינס ויצא החוצה.
ברא	לט	13	ויהי כראותה כי-עזב בגדו בידה וינס החוצה.
ברא	לט	14	ותקרא לאנשי ביתה ותאמר להם לאמר ראו הביא לנו איש עברי לצחק בנו בא אלי לשכב עמי ואקרא בקול גדול.
ברא	לט	15	ויהי כשמעו כי-הרימתי קולי ואקרא ויעזב בגדו אצלי וינס ויצא החוצה.
ברא	לט	16	ותנח בגדו אצלה עד-בוא אדניו אל-ביתו.
ברא	לט	17	ותדבר אליו כדברים האלה לאמר בא-אלי העבד העברי אשר-הבאת לנו לצחק בי.
ברא	לט	18	ויהי כהרימי קולי ואקרא ויעזב בגדו אצלי וינס החוצה.
ברא	לט	19	ויהי כשמע אדניו את-דברי אשתו אשר דברה אליו לאמר כדברים האלה עשה לי עבדך ויחר אפו.
ברא	לט	20	ויקח אדני יוסף אתו ויתנהו אל-בית הסהר מקום אשר-אסורי המלך אסורים ויהי-שם בבית הסהר.
ברא	לט	21	ויהי יהוה את-יוסף ויט אליו חסד ויתן חנו בעיני שר בית-הסהר.
ברא	לט	22	ויתן שר בית-הסהר ביד-יוסף את כל-האסירם אשר בבית הסהר ואת כל-אשר עשים שם הוא היה עשה.
ברא	לט	23	אין שר בית-הסהר ראה את-כל-מאומה בידו באשר יהוה אתו ואשר-הוא עשה יהוה מצליח.</P>
ברא	מ	1	ויהי אחר הדברים האלה חטאו משקה מלך-מצרים והאפה לאדניהם למלך מצרים.
ברא	מ	2	ויקצף פרעה על שני סריסיו על שר המשקים ועל שר האופים.
ברא	מ	3	ויתן אתם במשמר בית שר הטבחים אל-בית הסהר מקום אשר יוסף אסור שם.
ברא	מ	4	ויפקד שר הטבחים את-יוסף אתם וישרת אתם ויהיו ימים במשמר.
ברא	מ	5	ויחלמו חלום שניהם איש חלמו בלילה אחד איש כפתרון חלמו המשקה והאפה אשר למלך מצרים אשר אסורים בבית הסהר.
ברא	מ	6	ויבא אליהם יוסף בבקר וירא אתם והנם זעפים.
ברא	מ	7	וישאל את-סריסי פרעה אשר אתו במשמר בית אדניו לאמר מדוע פניכם רעים היום.
ברא	מ	8	ויאמרו אליו חלום חלמנו ופתר אין אתו ויאמר אלהם יוסף הלוא לאלהים פתרנים ספרו-נא לי.
ברא	מ	9	ויספר שר-המשקים את-חלמו ליוסף ויאמר לו בחלומי והנה-גפן לפני.
ברא	מ	10	ובגפן שלשה שריגם והוא כפרחת עלתה נצה הבשילו אשכלתיה ענבים.
ברא	מ	11	וכוס פרעה בידי ואקח את-הענבים ואשחט אתם אל-כוס פרעה ואתן את-הכוס על-כף פרעה.
ברא	מ	12	ויאמר לו יוסף זה פתרנו שלשת השרגים שלשת ימים הם.
ברא	מ	13	בעוד שלשת ימים ישא פרעה את-ראשך והשיבך על-כנך ונתת כוס-פרעה בידו כמשפט הראשון אשר היית משקהו.
ברא	מ	14	כי אם-זכרתני אתך כאשר ייטב לך ועשית-נא עמדי חסד והזכרתני אל-פרעה והוצאתני מן-הבית הזה.
ברא	מ	15	כי-גנב גנבתי מארץ העברים וגם-פה לא-עשיתי מאומה כי-שמו אתי בבור.
ברא	מ	16	וירא שר-האפים כי טוב פתר ויאמר אל-יוסף אף-אני בחלומי והנה שלשה סלי חרי על-ראשי.
ברא	מ	17	ובסל העליון מכל מאכל פרעה מעשה אפה והעוף אכל אתם מן-הסל מעל ראשי.
ברא	מ	18	ויען יוסף ויאמר זה פתרנו שלשת הסלים שלשת ימים הם.
ברא	מ	19	בעוד שלשת ימים ישא פרעה את-ראשך מעליך ותלה אותך על-עץ ואכל העוף את-בשרך מעליך.
ברא	מ	20	ויהי ביום השלישי יום הלדת את-פרעה ויעש משתה לכל-עבדיו וישא את-ראש שר המשקים ואת-ראש שר האפים בתוך עבדיו.
ברא	מ	21	וישב את-שר המשקים על-משקהו ויתן הכוס על-כף פרעה.
ברא	מ	22	ואת שר האפים תלה כאשר פתר להם יוסף.
ברא	מ	23	ולא-זכר שר-המשקים את-יוסף וישכחהו.</P>
ברא	מא	1	ויהי מקץ שנתים ימים ופרעה חלם והנה עמד על-היאר.
ברא	מא	2	והנה מן-היאר עלת שבע פרות יפות מראה ובריאת בשר ותרעינה באחו.
ברא	מא	3	והנה שבע פרות אחרות עלות אחריהן מן-היאר רעות מראה ודקות בשר ותעמדנה אצל הפרות על-שפת היאר.
ברא	מא	4	ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה.
ברא	מא	5	ויישן ויחלם שנית והנה שבע שבלים עלות בקנה אחד בריאות וטבות.
ברא	מא	6	והנה שבע שבלים דקות ושדופת קדים צמחות אחריהן.
ברא	מא	7	ותבלענה השבלים הדקות את שבע השבלים הבריאות והמלאות וייקץ פרעה והנה חלום.
ברא	מא	8	ויהי בבקר ותפעם רוחו וישלח ויקרא את-כל-חרטמי מצרים ואת-כל-חכמיה ויספר פרעה להם את-חלמו ואין-פותר אותם לפרעה.
ברא	מא	9	וידבר שר המשקים את-פרעה לאמר את-חטאי אני מזכיר היום.
ברא	מא	10	פרעה קצף על-עבדיו ויתן אתי במשמר בית שר הטבחים אתי ואת שר האפים.
ברא	מא	11	ונחלמה חלום בלילה אחד אני והוא איש כפתרון חלמו חלמנו.
ברא	מא	12	ושם אתנו נער עברי עבד לשר הטבחים ונספר-לו ויפתר-לנו את-חלמתינו איש כחלמו פתר.
ברא	מא	13	ויהי כאשר פתר-לנו כן היה אתי השיב על-כני ואתו תלה.
ברא	מא	14	וישלח פרעה ויקרא את-יוסף ויריצהו מן-הבור ויגלח ויחלף שמלתיו ויבא אל-פרעה.
ברא	מא	15	ויאמר פרעה אל-יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו.
ברא	מא	16	ויען יוסף את-פרעה לאמר בלעדי אלהים יענה את-שלום פרעה.
ברא	מא	17	וידבר פרעה אל-יוסף בחלמי הנני עמד על-שפת היאר.
ברא	מא	18	והנה מן-היאר עלת שבע פרות בריאות בשר ויפת תאר ותרעינה באחו.
ברא	מא	19	והנה שבע-פרות אחרות עלות אחריהן דלות ורעות תאר מאד ורקות בשר לא-ראיתי כהנה בכל-ארץ מצרים לרע.
ברא	מא	20	ותאכלנה הפרות הרקות והרעות את שבע הפרות הראשנות הבריאת.
ברא	מא	21	ותבאנה אל-קרבנה ולא נודע כי-באו אל-קרבנה ומראיהן רע כאשר בתחלה ואיקץ.
ברא	מא	22	וארא בחלמי והנה שבע שבלים עלת בקנה אחד מלאת וטבות.
ברא	מא	23	והנה שבע שבלים צנמות דקות שדפות קדים צמחות אחריהם.
ברא	מא	24	ותבלען השבלים הדקת את שבע השבלים הטבות ואמר אל-החרטמים ואין מגיד לי.
ברא	מא	25	ויאמר יוסף אל-פרעה חלום פרעה אחד הוא את אשר האלהים עשה הגיד לפרעה.
ברא	מא	26	שבע פרת הטבת שבע שנים הנה ושבע השבלים הטבת שבע שנים הנה חלום אחד הוא.
ברא	מא	27	ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים יהיו שבע שני רעב.
ברא	מא	28	הוא הדבר אשר דברתי אל-פרעה אשר האלהים עשה הראה את-פרעה.
ברא	מא	29	הנה שבע שנים באות שבע גדול בכל-ארץ מצרים.
ברא	מא	30	וקמו שבע שני רעב אחריהן ונשכח כל-השבע בארץ מצרים וכלה הרעב את-הארץ.
ברא	מא	31	ולא-יודע השבע בארץ מפני הרעב ההוא אחרי-כן כי-כבד הוא מאד.
ברא	מא	32	ועל השנות החלום אל-פרעה פעמים כי-נכון הדבר מעם האלהים וממהר האלהים לעשתו.
ברא	מא	33	ועתה ירא פרעה איש נבון וחכם וישיתהו על-ארץ מצרים.
ברא	מא	34	יעשה פרעה ויפקד פקדים על-הארץ וחמש את-ארץ מצרים בשבע שני השבע.
ברא	מא	35	ויקבצו את-כל-אכל השנים הטבות הבאת האלה ויצברו-בר תחת יד-פרעה אכל בערים ושמרו.
ברא	מא	36	והיה האכל לפקדון לארץ לשבע שני הרעב אשר תהיין בארץ מצרים ולא-תכרת הארץ ברעב.
ברא	מא	37	וייטב הדבר בעיני פרעה ובעיני כל-עבדיו.
ברא	מא	38	ויאמר פרעה אל-עבדיו הנמצא כזה איש אשר רוח אלהים בו.
ברא	מא	39	ויאמר פרעה אל-יוסף אחרי הודיע אלהים אותך את-כל-זאת אין-נבון וחכם כמוך.
ברא	מא	40	אתה תהיה על-ביתי ועל-פיך ישק כל-עמי רק הכסא אגדל ממך.
ברא	מא	41	ויאמר פרעה אל-יוסף ראה נתתי אתך על כל-ארץ מצרים.
ברא	מא	42	ויסר פרעה את-טבעתו מעל ידו ויתן אתה על-יד יוסף וילבש אתו בגדי-שש וישם רבד הזהב על-צוארו.
ברא	מא	43	וירכב אתו במרכבת המשנה אשר-לו ויקראו לפניו אברך ונתון אתו על כל-ארץ מצרים.
ברא	מא	44	ויאמר פרעה אל-יוסף אני פרעה ובלעדיך לא-ירים איש את-ידו ואת-רגלו בכל-ארץ מצרים.
ברא	מא	45	ויקרא פרעה שם-יוסף צפנת פענח ויתן-לו את-אסנת בת-פוטי פרע כהן אן לאשה ויצא יוסף על-ארץ מצרים.
ברא	מא	46	ויוסף בן-שלשים שנה בעמדו לפני פרעה מלך-מצרים ויצא יוסף מלפני פרעה ויעבר בכל-ארץ מצרים.
ברא	מא	47	ותעש הארץ בשבע שני השבע לקמצים.
ברא	מא	48	ויקבץ את-כל-אכל שבע שנים אשר היו בארץ מצרים ויתן-אכל בערים אכל שדה-העיר אשר סביבתיה נתן בתוכה.
ברא	מא	49	ויצבר יוסף בר כחול הים הרבה מאד עד כי-חדל לספר כי-אין מספר.
ברא	מא	50	וליוסף ילד שני בנים בטרם תבוא שנת הרעב אשר ילדה-לו אסנת בת-פוטי פרע כהן און.
ברא	מא	51	ויקרא יוסף את-שם הבכור מנשה כי-נשני אלהים את-כל-עמלי ואת כל-בית אבי.
ברא	מא	52	ואת שם השני קרא אפרים כי-הפרני אלהים בארץ עניי.
ברא	מא	53	ותכלינה שבע שני השבע אשר היה בארץ מצרים.
ברא	מא	54	ותחלינה שבע שני הרעב לבוא כאשר אמר יוסף ויהי רעב בכל-הארצות ובכל-ארץ מצרים היה לחם.
ברא	מא	55	ותרעב כל-ארץ מצרים ויצעק העם אל-פרעה ללחם ויאמר פרעה לכל-מצרים לכו אל-יוסף אשר-יאמר לכם תעשו.
ברא	מא	56	והרעב היה על כל-פני הארץ ויפתח יוסף את-כל-אשר בהם וישבר למצרים ויחזק הרעב בארץ מצרים.
ברא	מא	57	וכל-הארץ באו מצרימה לשבר אל-יוסף כי-חזק הרעב בכל-הארץ.</P>
ברא	מב	1	וירא יעקב כי יש-שבר במצרים ויאמר יעקב לבניו למה תתראו.
ברא	מב	2	ויאמר הנה שמעתי כי יש-שבר במצרים רדו-שמה ושברו-לנו משם ונחיה ולא נמות.
ברא	מב	3	וירדו אחי-יוסף עשרה לשבר בר ממצרים.
ברא	מב	4	ואת-בנימין אחי יוסף לא-שלח יעקב את-אחיו כי אמר פן-יקראנו אסון.
ברא	מב	5	ויבאו בני ישראל לשבר בתוך הבאים כי-היה הרעב בארץ כנען.
ברא	מב	6	ויוסף הוא השליט על-הארץ הוא המשביר לכל-עם הארץ ויבאו אחי יוסף וישתחוו-לו אפים ארצה.
ברא	מב	7	וירא יוסף את-אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר-אכל.
ברא	מב	8	ויכר יוסף את-אחיו והם לא הכרהו.
ברא	מב	9	ויזכר יוסף את החלמות אשר חלם להם ויאמר אלהם מרגלים אתם לראות את-ערות הארץ באתם.
ברא	מב	10	ויאמרו אליו לא אדני ועבדיך באו לשבר-אכל.
ברא	מב	11	כלנו בני איש-אחד נחנו כנים אנחנו לא-היו עבדיך מרגלים.
ברא	מב	12	ויאמר אלהם לא כי-ערות הארץ באתם לראות.
ברא	מב	13	ויאמרו שנים עשר עבדיך אחים אנחנו בני איש-אחד בארץ כנען והנה הקטן את-אבינו היום והאחד איננו.
ברא	מב	14	ויאמר אלהם יוסף הוא אשר דברתי אלכם לאמר מרגלים אתם.
ברא	מב	15	בזאת תבחנו חי פרעה אם-תצאו מזה כי אם-בבוא אחיכם הקטן הנה.
ברא	מב	16	שלחו מכם אחד ויקח את-אחיכם ואתם האסרו ויבחנו דבריכם האמת אתכם ואם-לא חי פרעה כי מרגלים אתם.
ברא	מב	17	ויאסף אתם אל-משמר שלשת ימים.
ברא	מב	18	ויאמר אלהם יוסף ביום השלישי זאת עשו וחיו את-האלהים אני ירא.
ברא	מב	19	אם-כנים אתם אחיכם אחד יאסר בבית משמרכם ואתם לכו הביאו שבר רעבון בתיכם.
ברא	מב	20	ואת-אחיכם הקטן תביאו אלי ויאמנו דבריכם ולא תמותו ויעשו-כן.
ברא	מב	21	ויאמרו איש אל-אחיו אבל אשמים אנחנו על-אחינו אשר ראינו צרת נפשו בהתחננו אלינו ולא שמענו על-כן באה אלינו הצרה הזאת.
ברא	מב	22	ויען ראובן אתם לאמר הלוא אמרתי אליכם לאמר אל-תחטאו בילד ולא שמעתם וגם-דמו הנה נדרש.
ברא	מב	23	והם לא ידעו כי שמע יוסף כי המליץ בינתם.
ברא	מב	24	ויסב מעליהם ויבך וישב אלהם וידבר אלהם ויקח מאתם את-שמעון ויאסר אתו לעיניהם.
ברא	מב	25	ויצו יוסף וימלאו את-כליהם בר ולהשיב כספיהם איש אל-שקו ולתת להם צדה לדרך ויעש להם כן.
ברא	מב	26	וישאו את-שברם על-חמריהם וילכו משם.
ברא	מב	27	ויפתח האחד את-שקו לתת מספוא לחמרו במלון וירא את-כספו והנה-הוא בפי אמתחתו.
ברא	מב	28	ויאמר אל-אחיו הושב כספי וגם הנה באמתחתי ויצא לבם ויחרדו איש אל-אחיו לאמר מה-זאת עשה אלהים לנו.
ברא	מב	29	ויבאו אל-יעקב אביהם ארצה כנען ויגידו לו את כל-הקרת אתם לאמר.
ברא	מב	30	דבר האיש אדני הארץ אתנו קשות ויתן אתנו כמרגלים את-הארץ.
ברא	מב	31	ונאמר אליו כנים אנחנו לא היינו מרגלים.
ברא	מב	32	שנים-עשר אנחנו אחים בני אבינו האחד איננו והקטן היום את-אבינו בארץ כנען.
ברא	מב	33	ויאמר אלינו האיש אדני הארץ בזאת אדע כי כנים אתם אחיכם האחד הניחו אתי ואת-רעבון בתיכם קחו ולכו.
ברא	מב	34	והביאו את-אחיכם הקטן אלי ואדעה כי לא מרגלים אתם כי כנים אתם את-אחיכם אתן לכם ואת-הארץ תסחרו.
ברא	מב	35	ויהי הם מריקים שקיהם והנה-איש צרור-כספו בשקו ויראו את-צררות כספיהם המה ואביהם וייראו.
ברא	מב	36	ויאמר אלהם יעקב אביהם אתי שכלתם יוסף איננו ושמעון איננו ואת-בנימן תקחו עלי היו כלנה.
ברא	מב	37	ויאמר ראובן אל-אביו לאמר את-שני בני תמית אם-לא אביאנו אליך תנה אתו על-ידי ואני אשיבנו אליך.
ברא	מב	38	ויאמר לא-ירד בני עמכם כי-אחיו מת והוא לבדו נשאר וקראהו אסון בדרך אשר תלכו-בה והורדתם את-שיבתי ביגון שאולה.</P>
ברא	מג	1	והרעב כבד בארץ.
ברא	מג	2	ויהי כאשר כלו לאכל את-השבר אשר הביאו ממצרים ויאמר אליהם אביהם שבו שברו-לנו מעט-אכל.
ברא	מג	3	ויאמר אליו יהודה לאמר העד העד בנו האיש לאמר לא-תראו פני בלתי אחיכם אתכם.
ברא	מג	4	אם-ישך משלח את-אחינו אתנו נרדה ונשברה לך אכל.
ברא	מג	5	ואם-אינך משלח לא נרד כי-האיש אמר אלינו לא-תראו פני בלתי אחיכם אתכם.
ברא	מג	6	ויאמר ישראל למה הרעתם לי להגיד לאיש העוד לכם אח.
ברא	מג	7	ויאמרו שאול שאל-האיש לנו ולמולדתנו לאמר העוד אביכם חי היש לכם אח ונגד-לו על-פי הדברים האלה הידוע נדע כי יאמר הורידו את-אחיכם.
ברא	מג	8	ויאמר יהודה אל-ישראל אביו שלחה הנער אתי ונקומה ונלכה ונחיה ולא נמות גם-אנחנו גם-אתה גם-טפנו.
ברא	מג	9	אנכי אערבנו מידי תבקשנו אם-לא הביאתיו אליך והצגתיו לפניך וחטאתי לך כל-הימים.
ברא	מג	10	כי לולא התמהמהנו כי-עתה שבנו זה פעמים.
ברא	מג	11	ויאמר אלהם ישראל אביהם אם-כן אפוא זאת עשו קחו מזמרת הארץ בכליכם והורידו לאיש מנחה מעט צרי ומעט דבש נכאת ולט בטנים ושקדים.
ברא	מג	12	וכסף משנה קחו בידכם ואת-הכסף המושב בפי אמתחתיכם תשיבו בידכם אולי משגה הוא.
ברא	מג	13	ואת-אחיכם קחו וקומו שובו אל-האיש.
ברא	מג	14	ואל שדי יתן לכם רחמים לפני האיש ושלח לכם את-אחיכם אחר ואת-בנימין ואני כאשר שכלתי שכלתי.
ברא	מג	15	ויקחו האנשים את-המנחה הזאת ומשנה-כסף לקחו בידם ואת-בנימן ויקמו וירדו מצרים ויעמדו לפני יוסף.
ברא	מג	16	וירא יוסף אתם את-בנימין ויאמר לאשר על-ביתו הבא את-האנשים הביתה וטבח טבח והכן כי אתי יאכלו האנשים בצהרים.
ברא	מג	17	ויעש האיש כאשר אמר יוסף ויבא האיש את-האנשים ביתה יוסף.
ברא	מג	18	וייראו האנשים כי הובאו בית יוסף ויאמרו על-דבר הכסף השב באמתחתינו בתחלה אנחנו מובאים להתגלל עלינו ולהתנפל עלינו ולקחת אתנו לעבדים ואת-חמרינו.
ברא	מג	19	ויגשו אל-האיש אשר על-בית יוסף וידברו אליו פתח הבית.
ברא	מג	20	ויאמרו בי אדני ירד ירדנו בתחלה לשבר-אכל.
ברא	מג	21	ויהי כי-באנו אל-המלון ונפתחה את-אמתחתינו והנה כסף-איש בפי אמתחתו כספנו במשקלו ונשב אתו בידנו.
ברא	מג	22	וכסף אחר הורדנו בידנו לשבר-אכל לא ידענו מי-שם כספנו באמתחתינו.
ברא	מג	23	ויאמר שלום לכם אל-תיראו אלהיכם ואלהי אביכם נתן לכם מטמון באמתחתיכם כספכם בא אלי ויוצא אלהם את-שמעון.
ברא	מג	24	ויבא האיש את-האנשים ביתה יוסף ויתן-מים וירחצו רגליהם ויתן מספוא לחמריהם.
ברא	מג	25	ויכינו את-המנחה עד-בוא יוסף בצהרים כי שמעו כי-שם יאכלו לחם.
ברא	מג	26	ויבא יוסף הביתה ויביאו לו את-המנחה אשר-בידם הביתה וישתחוו-לו ארצה.
ברא	מג	27	וישאל להם לשלום ויאמר השלום אביכם הזקן אשר אמרתם העודנו חי.
ברא	מג	28	ויאמרו שלום לעבדך לאבינו עודנו חי ויקדו וישתחו.
ברא	מג	29	וישא עיניו וירא את-בנימין אחיו בן-אמו ויאמר הזה אחיכם הקטן אשר אמרתם אלי ויאמר אלהים יחנך בני.
ברא	מג	30	וימהר יוסף כי-נכמרו רחמיו אל-אחיו ויבקש לבכות ויבא החדרה ויבך שמה.
ברא	מג	31	וירחץ פניו ויצא ויתאפק ויאמר שימו לחם.
ברא	מג	32	וישימו לו לבדו ולהם לבדם ולמצרים האכלים אתו לבדם כי לא יוכלון המצרים לאכל את-העברים לחם כי-תועבה הוא למצרים.
ברא	מג	33	וישבו לפניו הבכר כבכרתו והצעיר כצערתו ויתמהו האנשים איש אל-רעהו.
ברא	מג	34	וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו.</P>
ברא	מד	1	ויצו את-אשר על-ביתו לאמר מלא את-אמתחת האנשים אכל כאשר יוכלון שאת ושים כסף-איש בפי אמתחתו.
ברא	מד	2	ואת-גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר.
ברא	מד	3	הבקר אור והאנשים שלחו המה וחמריהם.
ברא	מד	4	הם יצאו את-העיר לא הרחיקו ויוסף אמר לאשר על-ביתו קום רדף אחרי האנשים והשגתם ואמרת אלהם למה שלמתם רעה תחת טובה.
ברא	מד	5	הלוא זה אשר ישתה אדני בו והוא נחש ינחש בו הרעתם אשר עשיתם.
ברא	מד	6	וישגם וידבר אלהם את-הדברים האלה.
ברא	מד	7	ויאמרו אליו למה ידבר אדני כדברים האלה חלילה לעבדיך מעשות כדבר הזה.
ברא	מד	8	הן כסף אשר מצאנו בפי אמתחתינו השיבנו אליך מארץ כנען ואיך נגנב מבית אדניך כסף או זהב.
ברא	מד	9	אשר ימצא אתו מעבדיך ומת וגם-אנחנו נהיה לאדני לעבדים.
ברא	מד	10	ויאמר גם-עתה כדבריכם כן-הוא אשר ימצא אתו יהיה-לי עבד ואתם תהיו נקים.
ברא	מד	11	וימהרו ויורדו איש את-אמתחתו ארצה ויפתחו איש אמתחתו.
ברא	מד	12	ויחפש בגדול החל ובקטן כלה וימצא הגביע באמתחת בנימן.
ברא	מד	13	ויקרעו שמלתם ויעמס איש על-חמרו וישבו העירה.
ברא	מד	14	ויבא יהודה ואחיו ביתה יוסף והוא עודנו שם ויפלו לפניו ארצה.
ברא	מד	15	ויאמר להם יוסף מה-המעשה הזה אשר עשיתם הלוא ידעתם כי-נחש ינחש איש אשר כמני.
ברא	מד	16	ויאמר יהודה מה-נאמר לאדני מה-נדבר ומה-נצטדק האלהים מצא את-עון עבדיך הננו עבדים לאדני גם-אנחנו גם אשר-נמצא הגביע בידו.
ברא	מד	17	ויאמר חלילה לי מעשות זאת האיש אשר נמצא הגביע בידו הוא יהיה-לי עבד ואתם עלו לשלום אל-אביכם.</P>
ברא	מד	18	ויגש אליו יהודה ויאמר בי אדני ידבר-נא עבדך דבר באזני אדני ואל-יחר אפך בעבדך כי כמוך כפרעה.
ברא	מד	19	אדני שאל את-עבדיו לאמר היש-לכם אב או-אח.
ברא	מד	20	ונאמר אל-אדני יש-לנו אב זקן וילד זקנים קטן ואחיו מת ויותר הוא לבדו לאמו ואביו אהבו.
ברא	מד	21	ותאמר אל-עבדיך הורדהו אלי ואשימה עיני עליו.
ברא	מד	22	ונאמר אל-אדני לא-יוכל הנער לעזב את-אביו ועזב את-אביו ומת.
ברא	מד	23	ותאמר אל-עבדיך אם-לא ירד אחיכם הקטן אתכם לא תספון לראות פני.
ברא	מד	24	ויהי כי עלינו אל-עבדך אבי ונגד-לו את דברי אדני.
ברא	מד	25	ויאמר אבינו שבו שברו-לנו מעט-אכל.
ברא	מד	26	ונאמר לא נוכל לרדת אם-יש אחינו הקטן אתנו וירדנו כי-לא נוכל לראות פני האיש ואחינו הקטן איננו אתנו.
ברא	מד	27	ויאמר עבדך אבי אלינו אתם ידעתם כי שנים ילדה-לי אשתי.
ברא	מד	28	ויצא האחד מאתי ואמר אך טרף טרף ולא ראיתיו עד-הנה.
ברא	מד	29	ולקחתם גם-את-זה מעם פני וקרהו אסון והורדתם את-שיבתי ברעה שאלה.
ברא	מד	30	ועתה כבאי אל-עבדך אבי והנער איננו אתנו ונפשו קשורה בנפשו.
ברא	מד	31	והיה כראותו כי-אין הנער ומת והורידו עבדיך את-שיבת עבדך אבינו ביגון שאלה.
ברא	מד	32	כי עבדך ערב את-הנער מעם אבי לאמר אם-לא אביאנו אליך וחטאתי לאבי כל-הימים.
ברא	מד	33	ועתה ישב-נא עבדך תחת הנער עבד לאדני והנער יעל עם-אחיו.
ברא	מד	34	כי-איך אעלה אל-אבי והנער איננו אתי פן אראה ברע אשר ימצא את-אבי.</P>
ברא	מה	1	ולא-יכל יוסף להתאפק לכל הנצבים עליו ויקרא הוציאו כל-איש מעלי ולא-עמד איש אתו בהתודע יוסף אל-אחיו.
ברא	מה	2	ויתן את-קלו בבכי וישמעו מצרים וישמע בית פרעה.
ברא	מה	3	ויאמר יוסף אל-אחיו אני יוסף העוד אבי חי ולא-יכלו אחיו לענות אתו כי נבהלו מפניו.
ברא	מה	4	ויאמר יוסף אל-אחיו גשו-נא אלי ויגשו ויאמר אני יוסף אחיכם אשר-מכרתם אתי מצרימה.
ברא	מה	5	ועתה אל-תעצבו ואל-יחר בעיניכם כי-מכרתם אתי הנה כי למחיה שלחני אלהים לפניכם.
ברא	מה	6	כי-זה שנתים הרעב בקרב הארץ ועוד חמש שנים אשר אין-חריש וקציר.
ברא	מה	7	וישלחני אלהים לפניכם לשום לכם שארית בארץ ולהחיות לכם לפליטה גדלה.
ברא	מה	8	ועתה לא-אתם שלחתם אתי הנה כי האלהים וישימני לאב לפרעה ולאדון לכל-ביתו ומשל בכל-ארץ מצרים.
ברא	מה	9	מהרו ועלו אל-אבי ואמרתם אליו כה אמר בנך יוסף שמני אלהים לאדון לכל-מצרים רדה אלי אל-תעמד.
ברא	מה	10	וישבת בארץ-גשן והיית קרוב אלי אתה ובניך ובני בניך וצאנך ובקרך וכל-אשר-לך.
ברא	מה	11	וכלכלתי אתך שם כי-עוד חמש שנים רעב פן-תורש אתה וביתך וכל-אשר-לך.
ברא	מה	12	והנה עיניכם ראות ועיני אחי בנימין כי-פי המדבר אליכם.
ברא	מה	13	והגדתם לאבי את-כל-כבודי במצרים ואת כל-אשר ראיתם ומהרתם והורדתם את-אבי הנה.
ברא	מה	14	ויפל על-צוארי בנימן-אחיו ויבך ובנימן בכה על-צואריו.
ברא	מה	15	וינשק לכל-אחיו ויבך עלהם ואחרי כן דברו אחיו אתו.
ברא	מה	16	והקל נשמע בית פרעה לאמר באו אחי יוסף וייטב בעיני פרעה ובעיני עבדיו.
ברא	מה	17	ויאמר פרעה אל-יוסף אמר אל-אחיך זאת עשו טענו את-בעירכם ולכו-באו ארצה כנען.
ברא	מה	18	וקחו את-אביכם ואת-בתיכם ובאו אלי ואתנה לכם את-טוב ארץ מצרים ואכלו את-חלב הארץ.
ברא	מה	19	ואתה צויתה זאת עשו קחו-לכם מארץ מצרים עגלות לטפכם ולנשיכם ונשאתם את-אביכם ובאתם.
ברא	מה	20	ועינכם אל-תחס על-כליכם כי-טוב כל-ארץ מצרים לכם הוא.
ברא	מה	21	ויעשו-כן בני ישראל ויתן להם יוסף עגלות על-פי פרעה ויתן להם צדה לדרך.
ברא	מה	22	לכלם נתן לאיש חלפות שמלת ולבנימן נתן שלש מאות כסף וחמש חלפת שמלת.
ברא	מה	23	ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו לדרך.
ברא	מה	24	וישלח את-אחיו וילכו ויאמר אלהם אל-תרגזו בדרך.
ברא	מה	25	ויעלו ממצרים ויבאו ארץ כנען אל-יעקב אביהם.
ברא	מה	26	ויגדו לו לאמר עוד יוסף חי וכי-הוא משל בכל-ארץ מצרים ויפג לבו כי לא-האמין להם.
ברא	מה	27	וידברו אליו את כל-דברי יוסף אשר דבר אלהם וירא את-העגלות אשר-שלח יוסף לשאת אתו ותחי רוח יעקב אביהם.
ברא	מה	28	ויאמר ישראל רב עוד-יוסף בני חי אלכה ואראנו בטרם אמות.</P>
ברא	מו	1	ויסע ישראל וכל-אשר-לו ויבא בארה שבע ויזבח זבחים לאלהי אביו יצחק.
ברא	מו	2	ויאמר אלהים לישראל במראת הלילה ויאמר יעקב יעקב ויאמר הנני.
ברא	מו	3	ויאמר אנכי האל אלהי אביך אל-תירא מרדה מצרימה כי-לגוי גדול אשימך שם.
ברא	מו	4	אנכי ארד עמך מצרימה ואנכי אעלך גם-עלה ויוסף ישית ידו על-עיניך.
ברא	מו	5	ויקם יעקב מבאר שבע וישאו בני-ישראל את-יעקב אביהם ואת-טפם ואת-נשיהם בעגלות אשר-שלח פרעה לשאת אתו.
ברא	מו	6	ויקחו את-מקניהם ואת-רכושם אשר רכשו בארץ כנען ויבאו מצרימה יעקב וכל-זרעו אתו.
ברא	מו	7	בניו ובני בניו אתו בנתיו ובנות בניו וכל-זרעו הביא אתו מצרימה.</P>
ברא	מו	8	ואלה שמות בני-ישראל הבאים מצרימה יעקב ובניו בכר יעקב ראובן.
ברא	מו	9	ובני ראובן חנוך ופלוא וחצרן וכרמי.
ברא	מו	10	ובני שמעון ימואל וימין ואהד ויכין וצחר ושאול בן-הכנענית.
ברא	מו	11	ובני לוי גרשון קהת ומררי.
ברא	מו	12	ובני יהודה ער ואונן ושלה ופרץ וזרח וימת ער ואונן בארץ כנען ויהיו בני-פרץ חצרן וחמול.
ברא	מו	13	ובני יששכר תולע ופוה ויוב ושמרן.
ברא	מו	14	ובני זבלון סרד ואלון ויחלאל.
ברא	מו	15	אלה בני לאה אשר ילדה ליעקב בפדן ארם ואת דינה בתו כל-נפש בניו ובנותיו שלשים ושלש.
ברא	מו	16	ובני גד צפיון וחגי שוני ואצבן ערי וארודי ואראלי.
ברא	מו	17	ובני אשר ימנה וישוה וישוי ובריעה ושרח אחתם ובני בריעה חבר ומלכיאל.
ברא	מו	18	אלה בני זלפה אשר-נתן לבן ללאה בתו ותלד את-אלה ליעקב שש עשרה נפש.
ברא	מו	19	בני רחל אשת יעקב יוסף ובנימן.
ברא	מו	20	ויולד ליוסף בארץ מצרים אשר ילדה-לו אסנת בת-פוטי פרע כהן אן את-מנשה ואת-אפרים.
ברא	מו	21	ובני בנימן בלע ובכר ואשבל גרא ונעמן אחי וראש מפים וחפים וארד.
ברא	מו	22	אלה בני רחל אשר ילד ליעקב כל-נפש ארבעה עשר.
ברא	מו	23	ובני-דן חשים.
ברא	מו	24	ובני נפתלי יחצאל וגוני ויצר ושלם.
ברא	מו	25	אלה בני בלהה אשר-נתן לבן לרחל בתו ותלד את-אלה ליעקב כל-נפש שבעה.
ברא	מו	26	כל-הנפש הבאה ליעקב מצרימה יצאי ירכו מלבד נשי בני-יעקב כל-נפש ששים ושש.
ברא	מו	27	ובני יוסף אשר-ילד-לו במצרים נפש שנים כל-הנפש לבית-יעקב הבאה מצרימה שבעים.</P>
ברא	מו	28	ואת-יהודה שלח לפניו אל-יוסף להורת לפניו גשנה ויבאו ארצה גשן.
ברא	מו	29	ויאסר יוסף מרכבתו ויעל לקראת-ישראל אביו גשנה וירא אליו ויפל על-צואריו ויבך על-צואריו עוד.
ברא	מו	30	ויאמר ישראל אל-יוסף אמותה הפעם אחרי ראותי את-פניך כי עודך חי.
ברא	מו	31	ויאמר יוסף אל-אחיו ואל-בית אביו אעלה ואגידה לפרעה ואמרה אליו אחי ובית-אבי אשר בארץ-כנען באו אלי.
ברא	מו	32	והאנשים רעי צאן כי-אנשי מקנה היו וצאנם ובקרם וכל-אשר להם הביאו.
ברא	מו	33	והיה כי-יקרא לכם פרעה ואמר מה-מעשיכם.
ברא	מו	34	ואמרתם אנשי מקנה היו עבדיך מנעורינו ועד-עתה גם-אנחנו גם-אבתינו בעבור תשבו בארץ גשן כי-תועבת מצרים כל-רעה צאן.</P>
ברא	מז	1	ויבא יוסף ויגד לפרעה ויאמר אבי ואחי וצאנם ובקרם וכל-אשר להם באו מארץ כנען והנם בארץ גשן.
ברא	מז	2	ומקצה אחיו לקח חמשה אנשים ויצגם לפני פרעה.
ברא	מז	3	ויאמר פרעה אל-אחיו מה-מעשיכם ויאמרו אל-פרעה רעה צאן עבדיך גם-אנחנו גם-אבותינו.
ברא	מז	4	ויאמרו אל-פרעה לגור בארץ באנו כי-אין מרעה לצאן אשר לעבדיך כי-כבד הרעב בארץ כנען ועתה ישבו-נא עבדיך בארץ גשן.
ברא	מז	5	ויאמר פרעה אל-יוסף לאמר אביך ואחיך באו אליך.
ברא	מז	6	ארץ מצרים לפניך הוא במיטב הארץ הושב את-אביך ואת-אחיך ישבו בארץ גשן ואם-ידעת ויש-בם אנשי-חיל ושמתם שרי מקנה על-אשר-לי.
ברא	מז	7	ויבא יוסף את-יעקב אביו ויעמדהו לפני פרעה ויברך יעקב את-פרעה.
ברא	מז	8	ויאמר פרעה אל-יעקב כמה ימי שני חייך.
ברא	מז	9	ויאמר יעקב אל-פרעה ימי שני מגורי שלשים ומאת שנה מעט ורעים היו ימי שני חיי ולא השיגו את-ימי שני חיי אבתי בימי מגוריהם.
ברא	מז	10	ויברך יעקב את-פרעה ויצא מלפני פרעה.
ברא	מז	11	ויושב יוסף את-אביו ואת-אחיו ויתן להם אחזה בארץ מצרים במיטב הארץ בארץ רעמסס כאשר צוה פרעה.
ברא	מז	12	ויכלכל יוסף את-אביו ואת-אחיו ואת כל-בית אביו לחם לפי הטף.
ברא	מז	13	ולחם אין בכל-הארץ כי-כבד הרעב מאד ותלה ארץ מצרים וארץ כנען מפני הרעב.
ברא	מז	14	וילקט יוסף את-כל-הכסף הנמצא בארץ-מצרים ובארץ כנען בשבר אשר-הם שברים ויבא יוסף את-הכסף ביתה פרעה.
ברא	מז	15	ויתם הכסף מארץ מצרים ומארץ כנען ויבאו כל-מצרים אל-יוסף לאמר הבה-לנו לחם ולמה נמות נגדך כי אפס כסף.
ברא	מז	16	ויאמר יוסף הבו מקניכם ואתנה לכם במקניכם אם-אפס כסף.
ברא	מז	17	ויביאו את-מקניהם אל-יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל-מקנהם בשנה ההוא.
ברא	מז	18	ותתם השנה ההוא ויבאו אליו בשנה השנית ויאמרו לו לא-נכחד מאדני כי אם-תם הכסף ומקנה הבהמה אל-אדני לא נשאר לפני אדני בלתי אם-גויתנו ואדמתנו.
ברא	מז	19	למה נמות לעיניך גם-אנחנו גם אדמתנו קנה-אתנו ואת-אדמתנו בלחם ונהיה אנחנו ואדמתנו עבדים לפרעה ותן-זרע ונחיה ולא נמות והאדמה לא תשם.
ברא	מז	20	ויקן יוסף את-כל-אדמת מצרים לפרעה כי-מכרו מצרים איש שדהו כי-חזק עלהם הרעב ותהי הארץ לפרעה.
ברא	מז	21	ואת-העם העביר אתו לערים מקצה גבול-מצרים ועד-קצהו.
ברא	מז	22	רק אדמת הכהנים לא קנה כי חק לכהנים מאת פרעה ואכלו את-חקם אשר נתן להם פרעה על-כן לא מכרו את-אדמתם.
ברא	מז	23	ויאמר יוסף אל-העם הן קניתי אתכם היום ואת-אדמתכם לפרעה הא-לכם זרע וזרעתם את-האדמה.
ברא	מז	24	והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם ולאכל לטפכם.
ברא	מז	25	ויאמרו החיתנו נמצא-חן בעיני אדני והיינו עבדים לפרעה.
ברא	מז	26	וישם אתה יוסף לחק עד-היום הזה על-אדמת מצרים לפרעה לחמש רק אדמת הכהנים לבדם לא היתה לפרעה.
ברא	מז	27	וישב ישראל בארץ מצרים בארץ גשן ויאחזו בה ויפרו וירבו מאד.
ברא	מז	28	ויחי יעקב בארץ מצרים שבע עשרה שנה ויהי ימי-יעקב שני חייו שבע שנים וארבעים ומאת שנה.
ברא	מז	29	ויקרבו ימי-ישראל למות ויקרא לבנו ליוסף ויאמר לו אם-נא מצאתי חן בעיניך שים-נא ידך תחת ירכי ועשית עמדי חסד ואמת אל-נא תקברני במצרים.
ברא	מז	30	ושכבתי עם-אבתי ונשאתני ממצרים וקברתני בקברתם ויאמר אנכי אעשה כדברך.
ברא	מז	31	ויאמר השבעה לי וישבע לו וישתחו ישראל על-ראש המטה.</P>
ברא	מח	1	ויהי אחרי הדברים האלה ויאמר ליוסף הנה אביך חלה ויקח את-שני בניו עמו את-מנשה ואת-אפרים.
ברא	מח	2	ויגד ליעקב ויאמר הנה בנך יוסף בא אליך ויתחזק ישראל וישב על-המטה.
ברא	מח	3	ויאמר יעקב אל-יוסף אל שדי נראה-אלי בלוז בארץ כנען ויברך אתי.
ברא	מח	4	ויאמר אלי הנני מפרך והרביתך ונתתיך לקהל עמים ונתתי את-הארץ הזאת לזרעך אחריך אחזת עולם.
ברא	מח	5	ועתה שני-בניך הנולדים לך בארץ מצרים עד-באי אליך מצרימה לי-הם אפרים ומנשה כראובן ושמעון יהיו-לי.
ברא	מח	6	ומולדתך אשר-הולדת אחריהם לך יהיו על שם אחיהם יקראו בנחלתם.
ברא	מח	7	ואני בבאי מפדן מתה עלי רחל בארץ כנען בדרך בעוד כברת-ארץ לבא אפרתה ואקברה שם בדרך אפרת הוא בית לחם.
ברא	מח	8	וירא ישראל את-בני יוסף ויאמר מי-אלה.
ברא	מח	9	ויאמר יוסף אל-אביו בני הם אשר-נתן-לי אלהים בזה ויאמר קחם-נא אלי ואברכם.
ברא	מח	10	ועיני ישראל כבדו מזקן לא יוכל לראות ויגש אתם אליו וישק להם ויחבק להם.
ברא	מח	11	ויאמר ישראל אל-יוסף ראה פניך לא פללתי והנה הראה אתי אלהים גם את-זרעך.
ברא	מח	12	ויוצא יוסף אתם מעם ברכיו וישתחו לאפיו ארצה.
ברא	מח	13	ויקח יוסף את-שניהם את-אפרים בימינו משמאל ישראל ואת-מנשה בשמאלו מימין ישראל ויגש אליו.
ברא	מח	14	וישלח ישראל את-ימינו וישת על-ראש אפרים והוא הצעיר ואת-שמאלו על-ראש מנשה שכל את-ידיו כי מנשה הבכור.
ברא	מח	15	ויברך את-יוסף ויאמר האלהים אשר התהלכו אבתי לפניו אברהם ויצחק האלהים הרעה אתי מעודי עד-היום הזה.
ברא	מח	16	המלאך הגאל אתי מכל-רע יברך את-הנערים ויקרא בהם שמי ושם אבתי אברהם ויצחק וידגו לרב בקרב הארץ.
ברא	מח	17	וירא יוסף כי-ישית אביו יד-ימינו על-ראש אפרים וירע בעיניו ויתמך יד-אביו להסיר אתה מעל ראש-אפרים על-ראש מנשה.
ברא	מח	18	ויאמר יוסף אל-אביו לא-כן אבי כי-זה הבכר שים ימינך על-ראשו.
ברא	מח	19	וימאן אביו ויאמר ידעתי בני ידעתי גם-הוא יהיה-לעם וגם-הוא יגדל ואולם אחיו הקטן יגדל ממנו וזרעו יהיה מלא-הגוים.
ברא	מח	20	ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את-אפרים לפני מנשה.
ברא	מח	21	ויאמר ישראל אל-יוסף הנה אנכי מת והיה אלהים עמכם והשיב אתכם אל-ארץ אבתיכם.
ברא	מח	22	ואני נתתי לך שכם אחד על-אחיך אשר לקחתי מיד האמרי בחרבי ובקשתי.</P>
ברא	מט	1	ויקרא יעקב אל-בניו ויאמר האספו ואגידה לכם את אשר-יקרא אתכם באחרית הימים.
ברא	מט	2	הקבצו ושמעו בני יעקב ושמעו אל-ישראל אביכם.
ברא	מט	3	ראובן בכרי אתה כחי וראשית אוני יתר שאת ויתר עז.
ברא	מט	4	פחז כמים אל-תותר כי עלית משכבי אביך אז חללת יצועי עלה.</P>
ברא	מט	5	שמעון ולוי אחים כלי חמס מכרתיהם.
ברא	מט	6	בסדם אל-תבא נפשי בקהלם אל-תחד כבדי כי באפם הרגו איש וברצנם עקרו-שור.
ברא	מט	7	ארור אפם כי עז ועברתם כי קשתה אחלקם ביעקב ואפיצם בישראל.</P>
ברא	מט	8	יהודה אתה יודוך אחיך ידך בערף איביך ישתחוו לך בני אביך.
ברא	מט	9	גור אריה יהודה מטרף בני עלית כרע רבץ כאריה וכלביא מי יקימנו.
ברא	מט	10	לא-יסור שבט מיהודה ומחקק מבין רגליו עד כי-יבא שילה ולו יקהת עמים.
ברא	מט	11	אסרי לגפן עירה ולשרקה בני אתנו כבס ביין לבשו ובדם-ענבים סותה.
ברא	מט	12	חכלילי עינים מיין ולבן-שנים מחלב.</P>
ברא	מט	13	זבולן לחוף ימים ישכן והוא לחוף אנית וירכתו על-צידן.</P>
ברא	מט	14	יששכר חמר גרם רבץ בין המשפתים.
ברא	מט	15	וירא מנחה כי טוב ואת-הארץ כי נעמה ויט שכמו לסבל ויהי למס-עבד.</P>
ברא	מט	16	דן ידין עמו כאחד שבטי ישראל.
ברא	מט	17	יהי-דן נחש עלי-דרך שפיפן עלי-ארח הנשך עקבי-סוס ויפל רכבו אחור.
ברא	מט	18	לישועתך קויתי יהוה.</P>
ברא	מט	19	גד גדוד יגודנו והוא יגד עקב.</P>
ברא	מט	20	מאשר שמנה לחמו והוא יתן מעדני-מלך.</P>
ברא	מט	21	נפתלי אילה שלחה הנתן אמרי-שפר.</P>
ברא	מט	22	בן פרת יוסף בן פרת עלי-עין בנות צעדה עלי-שור.
ברא	מט	23	וימררהו ורבו וישטמהו בעלי חצים.
ברא	מט	24	ותשב באיתן קשתו ויפזו זרעי ידיו מידי אביר יעקב משם רעה אבן ישראל.
ברא	מט	25	מאל אביך ויעזרך ואת שדי ויברכך ברכת שמים מעל ברכת תהום רבצת תחת ברכת שדים ורחם.
ברא	מט	26	ברכת אביך גברו על-ברכת הורי עד-תאות גבעת עולם תהיין לראש יוסף ולקדקד נזיר אחיו.</P>
ברא	מט	27	בנימין זאב יטרף בבקר יאכל עד ולערב יחלק שלל.
ברא	מט	28	כל-אלה שבטי ישראל שנים עשר וזאת אשר-דבר להם אביהם ויברך אותם איש אשר כברכתו ברך אתם.
ברא	מט	29	ויצו אותם ויאמר אלהם אני נאסף אל-עמי קברו אתי אל-אבתי אל-המערה אשר בשדה עפרון החתי.
ברא	מט	30	במערה אשר בשדה המכפלה אשר על-פני-ממרא בארץ כנען אשר קנה אברהם את-השדה מאת עפרן החתי לאחזת-קבר.
ברא	מט	31	שמה קברו את-אברהם ואת שרה אשתו שמה קברו את-יצחק ואת רבקה אשתו ושמה קברתי את-לאה.
ברא	מט	32	מקנה השדה והמערה אשר-בו מאת בני-חת.
ברא	מט	33	ויכל יעקב לצות את-בניו ויאסף רגליו אל-המטה ויגוע ויאסף אל-עמיו.</P>
ברא	נ	1	ויפל יוסף על-פני אביו ויבך עליו וישק-לו.
ברא	נ	2	ויצו יוסף את-עבדיו את-הרפאים לחנט את-אביו ויחנטו הרפאים את-ישראל.
ברא	נ	3	וימלאו-לו ארבעים יום כי כן ימלאו ימי החנטים ויבכו אתו מצרים שבעים יום.
ברא	נ	4	ויעברו ימי בכיתו וידבר יוסף אל-בית פרעה לאמר אם-נא מצאתי חן בעיניכם דברו-נא באזני פרעה לאמר.
ברא	נ	5	אבי השביעני לאמר הנה אנכי מת בקברי אשר כריתי לי בארץ כנען שמה תקברני ועתה אעלה-נא ואקברה את-אבי ואשובה.
ברא	נ	6	ויאמר פרעה עלה וקבר את-אביך כאשר השביעך.
ברא	נ	7	ויעל יוסף לקבר את-אביו ויעלו אתו כל-עבדי פרעה זקני ביתו וכל זקני ארץ-מצרים.
ברא	נ	8	וכל בית יוסף ואחיו ובית אביו רק טפם וצאנם ובקרם עזבו בארץ גשן.
ברא	נ	9	ויעל עמו גם-רכב גם-פרשים ויהי המחנה כבד מאד.
ברא	נ	10	ויבאו עד-גרן האטד אשר בעבר הירדן ויספדו-שם מספד גדול וכבד מאד ויעש לאביו אבל שבעת ימים.
ברא	נ	11	וירא יושב הארץ הכנעני את-האבל בגרן האטד ויאמרו אבל-כבד זה למצרים על-כן קרא שמה אבל מצרים אשר בעבר הירדן.
ברא	נ	12	ויעשו בניו לו כן כאשר צום.
ברא	נ	13	וישאו אתו בניו ארצה כנען ויקברו אתו במערת שדה המכפלה אשר קנה אברהם את-השדה לאחזת-קבר מאת עפרן החתי על-פני ממרא.
ברא	נ	14	וישב יוסף מצרימה הוא ואחיו וכל-העלים אתו לקבר את-אביו אחרי קברו את-אביו.
ברא	נ	15	ויראו אחי-יוסף כי-מת אביהם ויאמרו לו ישטמנו יוסף והשב ישיב לנו את כל-הרעה אשר גמלנו אתו.
ברא	נ	16	ויצוו אל-יוסף לאמר אביך צוה לפני מותו לאמר.
ברא	נ	17	כה-תאמרו ליוסף אנא שא נא פשע אחיך וחטאתם כי-רעה גמלוך ועתה שא נא לפשע עבדי אלהי אביך ויבך יוסף בדברם אליו.
ברא	נ	18	וילכו גם-אחיו ויפלו לפניו ויאמרו הננו לך לעבדים.
ברא	נ	19	ויאמר אלהם יוסף אל-תיראו כי התחת אלהים אני.
ברא	נ	20	ואתם חשבתם עלי רעה אלהים חשבה לטבה למען עשה כיום הזה להחית עם-רב.
ברא	נ	21	ועתה אל-תיראו אנכי אכלכל אתכם ואת-טפכם וינחם אותם וידבר על-לבם.
ברא	נ	22	וישב יוסף במצרים הוא ובית אביו ויחי יוסף מאה ועשר שנים.
ברא	נ	23	וירא יוסף לאפרים בני שלשים גם בני מכיר בן-מנשה ילדו על-ברכי יוסף.
ברא	נ	24	ויאמר יוסף אל-אחיו אנכי מת ואלהים פקד יפקד אתכם והעלה אתכם מן-הארץ הזאת אל-הארץ אשר נשבע לאברהם ליצחק וליעקב.
ברא	נ	25	וישבע יוסף את-בני ישראל לאמר פקד יפקד אלהים אתכם והעלתם את-עצמתי מזה.
ברא	נ	26	וימת יוסף בן-מאה ועשר שנים ויחנטו אתו ויישם בארון במצרים.</P>
דבר	א	1	אלה הדברים אשר דבר משה אל-כל-ישראל בעבר הירדן במדבר בערבה מול סוף בין-פארן ובין-תפל ולבן וחצרת ודי זהב.
דבר	א	2	אחד עשר יום מחרב דרך הר-שעיר עד קדש ברנע.
דבר	א	3	ויהי בארבעים שנה בעשתי-עשר חדש באחד לחדש דבר משה אל-בני ישראל ככל אשר צוה יהוה אתו אלהם.
דבר	א	4	אחרי הכתו את סיחן מלך האמרי אשר יושב בחשבון ואת עוג מלך הבשן אשר-יושב בעשתרת באדרעי.
דבר	א	5	בעבר הירדן בארץ מואב הואיל משה באר את-התורה הזאת לאמר.
דבר	א	6	יהוה אלהינו דבר אלינו בחרב לאמר רב-לכם שבת בהר הזה.
דבר	א	7	פנו וסעו לכם ובאו הר האמרי ואל-כל-שכניו בערבה בהר ובשפלה ובנגב ובחוף הים ארץ הכנעני והלבנון עד-הנהר הגדל נהר-פרת.
דבר	א	8	ראה נתתי לפניכם את-הארץ באו ורשו את-הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם.
דבר	א	9	ואמר אלכם בעת ההוא לאמר לא-אוכל לבדי שאת אתכם.
דבר	א	10	יהוה אלהיכם הרבה אתכם והנכם היום ככוכבי השמים לרב.
דבר	א	11	יהוה אלהי אבותכם יסף עליכם ככם אלף פעמים ויברך אתכם כאשר דבר לכם.
דבר	א	12	איכה אשא לבדי טרחכם ומשאכם וריבכם.
דבר	א	13	הבו לכם אנשים חכמים ונבנים וידעים לשבטיכם ואשימם בראשיכם.
דבר	א	14	ותענו אתי ותאמרו טוב-הדבר אשר-דברת לעשות.
דבר	א	15	ואקח את-ראשי שבטיכם אנשים חכמים וידעים ואתן אותם ראשים עליכם שרי אלפים ושרי מאות ושרי חמשים ושרי עשרת ושטרים לשבטיכם.
דבר	א	16	ואצוה את-שפטיכם בעת ההוא לאמר שמע בין-אחיכם ושפטתם צדק בין-איש ובין-אחיו ובין גרו.
דבר	א	17	לא-תכירו פנים במשפט כקטן כגדל תשמעון לא תגורו מפני-איש כי המשפט לאלהים הוא והדבר אשר יקשה מכם תקרבון אלי ושמעתיו.
דבר	א	18	ואצוה אתכם בעת ההוא את כל-הדברים אשר תעשון.
דבר	א	19	ונסע מחרב ונלך את כל-המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע.
דבר	א	20	ואמר אלכם באתם עד-הר האמרי אשר-יהוה אלהינו נתן לנו.
דבר	א	21	ראה נתן יהוה אלהיך לפניך את-הארץ עלה רש כאשר דבר יהוה אלהי אבתיך לך אל-תירא ואל-תחת.
דבר	א	22	ותקרבון אלי כלכם ותאמרו נשלחה אנשים לפנינו ויחפרו-לנו את-הארץ וישבו אתנו דבר את-הדרך אשר נעלה-בה ואת הערים אשר נבא אליהן.
דבר	א	23	וייטב בעיני הדבר ואקח מכם שנים עשר אנשים איש אחד לשבט.
דבר	א	24	ויפנו ויעלו ההרה ויבאו עד-נחל אשכל וירגלו אתה.
דבר	א	25	ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר-יהוה אלהינו נתן לנו.
דבר	א	26	ולא אביתם לעלת ותמרו את-פי יהוה אלהיכם.
דבר	א	27	ותרגנו באהליכם ותאמרו בשנאת יהוה אתנו הוציאנו מארץ מצרים לתת אתנו ביד האמרי להשמידנו.
דבר	א	28	אנה אנחנו עלים אחינו המסו את-לבבנו לאמר עם גדול ורם ממנו ערים גדלת ובצורת בשמים וגם-בני ענקים ראינו שם.
דבר	א	29	ואמר אלכם לא-תערצון ולא-תיראון מהם.
דבר	א	30	יהוה אלהיכם ההלך לפניכם הוא ילחם לכם ככל אשר עשה אתכם במצרים לעיניכם.
דבר	א	31	ובמדבר אשר ראית אשר נשאך יהוה אלהיך כאשר ישא-איש את-בנו בכל-הדרך אשר הלכתם עד-באכם עד-המקום הזה.
דבר	א	32	ובדבר הזה אינכם מאמינם ביהוה אלהיכם.
דבר	א	33	ההלך לפניכם בדרך לתור לכם מקום לחנתכם באש לילה לראתכם בדרך אשר תלכו-בה ובענן יומם.
דבר	א	34	וישמע יהוה את-קול דבריכם ויקצף וישבע לאמר.
דבר	א	35	אם-יראה איש באנשים האלה הדור הרע הזה את הארץ הטובה אשר נשבעתי לתת לאבתיכם.
דבר	א	36	זולתי כלב בן-יפנה הוא יראנה ולו-אתן את-הארץ אשר דרך-בה ולבניו יען אשר מלא אחרי יהוה.
דבר	א	37	גם-בי התאנף יהוה בגללכם לאמר גם-אתה לא-תבא שם.
דבר	א	38	יהושע בן-נון העמד לפניך הוא יבא שמה אתו חזק כי-הוא ינחלנה את-ישראל.
דבר	א	39	וטפכם אשר אמרתם לבז יהיה ובניכם אשר לא-ידעו היום טוב ורע המה יבאו שמה ולהם אתננה והם יירשוה.
דבר	א	40	ואתם פנו לכם וסעו המדברה דרך ים-סוף.
דבר	א	41	ותענו ותאמרו אלי חטאנו ליהוה אנחנו נעלה ונלחמנו ככל אשר-צונו יהוה אלהינו ותחגרו איש את-כלי מלחמתו ותהינו לעלת ההרה.
דבר	א	42	ויאמר יהוה אלי אמר להם לא תעלו ולא-תלחמו כי אינני בקרבכם ולא תנגפו לפני איביכם.
דבר	א	43	ואדבר אליכם ולא שמעתם ותמרו את-פי יהוה ותזדו ותעלו ההרה.
דבר	א	44	ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד-חרמה.
דבר	א	45	ותשבו ותבכו לפני יהוה ולא-שמע יהוה בקלכם ולא האזין אליכם.
דבר	א	46	ותשבו בקדש ימים רבים כימים אשר ישבתם.</P>
דבר	ב	1	ונפן ונסע המדברה דרך ים-סוף כאשר דבר יהוה אלי ונסב את-הר-שעיר ימים רבים.</P>
דבר	ב	2	ויאמר יהוה אלי לאמר.
דבר	ב	3	רב-לכם סב את-ההר הזה פנו לכם צפנה.
דבר	ב	4	ואת-העם צו לאמר אתם עברים בגבול אחיכם בני-עשו הישבים בשעיר וייראו מכם ונשמרתם מאד.
דבר	ב	5	אל-תתגרו בם כי לא-אתן לכם מארצם עד מדרך כף-רגל כי-ירשה לעשו נתתי את-הר שעיר.
דבר	ב	6	אכל תשברו מאתם בכסף ואכלתם וגם-מים תכרו מאתם בכסף ושתיתם.
דבר	ב	7	כי יהוה אלהיך ברכך בכל מעשה ידך ידע לכתך את-המדבר הגדל הזה זה ארבעים שנה יהוה אלהיך עמך לא חסרת דבר.
דבר	ב	8	ונעבר מאת אחינו בני-עשו הישבים בשעיר מדרך הערבה מאילת ומעצין גבר ונפן ונעבר דרך מדבר מואב.
דבר	ב	9	ויאמר יהוה אלי אל-תצר את-מואב ואל-תתגר בם מלחמה כי לא-אתן לך מארצו ירשה כי לבני-לוט נתתי את-ער ירשה.
דבר	ב	10	האמים לפנים ישבו בה עם גדול ורב ורם כענקים.
דבר	ב	11	רפאים יחשבו אף-הם כענקים והמאבים יקראו להם אמים.
דבר	ב	12	ובשעיר ישבו החרים לפנים ובני עשו יירשום וישמידום מפניהם וישבו תחתם כאשר עשה ישראל לארץ ירשתו אשר-נתן יהוה להם.
דבר	ב	13	עתה קמו ועברו לכם את-נחל זרד ונעבר את-נחל זרד.
דבר	ב	14	והימים אשר-הלכנו מקדש ברנע עד אשר-עברנו את-נחל זרד שלשים ושמנה שנה עד-תם כל-הדור אנשי המלחמה מקרב המחנה כאשר נשבע יהוה להם.
דבר	ב	15	וגם יד-יהוה היתה בם להמם מקרב המחנה עד תמם.
דבר	ב	16	ויהי כאשר-תמו כל-אנשי המלחמה למות מקרב העם.</P>
דבר	ב	17	וידבר יהוה אלי לאמר.
דבר	ב	18	אתה עבר היום את-גבול מואב את-ער.
דבר	ב	19	וקרבת מול בני עמון אל-תצרם ואל-תתגר בם כי לא-אתן מארץ בני-עמון לך ירשה כי לבני-לוט נתתיה ירשה.
דבר	ב	20	ארץ-רפאים תחשב אף-הוא רפאים ישבו-בה לפנים והעמנים יקראו להם זמזמים.
דבר	ב	21	עם גדול ורב ורם כענקים וישמידם יהוה מפניהם ויירשם וישבו תחתם.
דבר	ב	22	כאשר עשה לבני עשו הישבים בשעיר אשר השמיד את-החרי מפניהם ויירשם וישבו תחתם עד היום הזה.
דבר	ב	23	והעוים הישבים בחצרים עד-עזה כפתרים היצאים מכפתר השמידם וישבו תחתם.
דבר	ב	24	קומו סעו ועברו את-נחל ארנן ראה נתתי בידך את-סיחן מלך-חשבון האמרי ואת-ארצו החל רש והתגר בו מלחמה.
דבר	ב	25	היום הזה אחל תת פחדך ויראתך על-פני העמים תחת כל-השמים אשר ישמעון שמעך ורגזו וחלו מפניך.
דבר	ב	26	ואשלח מלאכים ממדבר קדמות אל-סיחון מלך חשבון דברי שלום לאמר.
דבר	ב	27	אעברה בארצך בדרך בדרך אלך לא אסור ימין ושמאול.
דבר	ב	28	אכל בכסף תשברני ואכלתי ומים בכסף תתן-לי ושתיתי רק אעברה ברגלי.
דבר	ב	29	כאשר עשו-לי בני עשו הישבים בשעיר והמואבים הישבים בער עד אשר-אעבר את-הירדן אל-הארץ אשר-יהוה אלהינו נתן לנו.
דבר	ב	30	ולא אבה סיחן מלך חשבון העברנו בו כי-הקשה יהוה אלהיך את-רוחו ואמץ את-לבבו למען תתו בידך כיום הזה.</P>
דבר	ב	31	ויאמר יהוה אלי ראה החלתי תת לפניך את-סיחן ואת-ארצו החל רש לרשת את-ארצו.
דבר	ב	32	ויצא סיחן לקראתנו הוא וכל-עמו למלחמה יהצה.
דבר	ב	33	ויתנהו יהוה אלהינו לפנינו ונך אתו ואת-בנו ואת-כל-עמו.
דבר	ב	34	ונלכד את-כל-עריו בעת ההוא ונחרם את-כל-עיר מתם והנשים והטף לא השארנו שריד.
דבר	ב	35	רק הבהמה בזזנו לנו ושלל הערים אשר לכדנו.
דבר	ב	36	מערער אשר על-שפת-נחל ארנן והעיר אשר בנחל ועד-הגלעד לא היתה קריה אשר שגבה ממנו את-הכל נתן יהוה אלהינו לפנינו.
דבר	ב	37	רק אל-ארץ בני-עמון לא קרבת כל-יד נחל יבק וערי ההר וכל אשר-צוה יהוה אלהינו.</P>
דבר	ג	1	ונפן ונעל דרך הבשן ויצא עוג מלך-הבשן לקראתנו הוא וכל-עמו למלחמה אדרעי.
דבר	ג	2	ויאמר יהוה אלי אל-תירא אתו כי בידך נתתי אתו ואת-כל-עמו ואת-ארצו ועשית לו כאשר עשית לסיחן מלך האמרי אשר יושב בחשבון.
דבר	ג	3	ויתן יהוה אלהינו בידנו גם את-עוג מלך-הבשן ואת-כל-עמו ונכהו עד-בלתי השאיר-לו שריד.
דבר	ג	4	ונלכד את-כל-עריו בעת ההוא לא היתה קריה אשר לא-לקחנו מאתם ששים עיר כל-חבל ארגב ממלכת עוג בבשן.
דבר	ג	5	כל-אלה ערים בצרת חומה גבהה דלתים ובריח לבד מערי הפרזי הרבה מאד.
דבר	ג	6	ונחרם אותם כאשר עשינו לסיחן מלך חשבון החרם כל-עיר מתם הנשים והטף.
דבר	ג	7	וכל-הבהמה ושלל הערים בזונו לנו.
דבר	ג	8	ונקח בעת ההוא את-הארץ מיד שני מלכי האמרי אשר בעבר הירדן מנחל ארנן עד-הר חרמון.
דבר	ג	9	צידנים יקראו לחרמון שרין והאמרי יקראו-לו שניר.
דבר	ג	10	כל ערי המישר וכל-הגלעד וכל-הבשן עד-סלכה ואדרעי ערי ממלכת עוג בבשן.
דבר	ג	11	כי רק-עוג מלך הבשן נשאר מיתר הרפאים הנה ערשו ערש ברזל הלה הוא ברבת בני עמון תשע אמות ארכה וארבע אמות רחבה באמת-איש.
דבר	ג	12	ואת-הארץ הזאת ירשנו בעת ההוא מערער אשר-על-נחל ארנן וחצי הר-הגלעד ועריו נתתי לראובני ולגדי.
דבר	ג	13	ויתר הגלעד וכל-הבשן ממלכת עוג נתתי לחצי שבט המנשה כל חבל הארגב לכל-הבשן ההוא יקרא ארץ רפאים.
דבר	ג	14	יאיר בן-מנשה לקח את-כל-חבל ארגב עד-גבול הגשורי והמעכתי ויקרא אתם על-שמו את-הבשן חות יאיר עד היום הזה.
דבר	ג	15	ולמכיר נתתי את-הגלעד.
דבר	ג	16	ולראובני ולגדי נתתי מן-הגלעד ועד-נחל ארנן תוך הנחל וגבל ועד יבק הנחל גבול בני עמון.
דבר	ג	17	והערבה והירדן וגבל מכנרת ועד ים הערבה ים המלח תחת אשדת הפסגה מזרחה.
דבר	ג	18	ואצו אתכם בעת ההוא לאמר יהוה אלהיכם נתן לכם את-הארץ הזאת לרשתה חלוצים תעברו לפני אחיכם בני-ישראל כל-בני-חיל.
דבר	ג	19	רק נשיכם וטפכם ומקנכם ידעתי כי-מקנה רב לכם ישבו בעריכם אשר נתתי לכם.
דבר	ג	20	עד אשר-יניח יהוה לאחיכם ככם וירשו גם-הם את-הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם.
דבר	ג	21	ואת-יהושוע צויתי בעת ההוא לאמר עיניך הראת את כל-אשר עשה יהוה אלהיכם לשני המלכים האלה כן-יעשה יהוה לכל-הממלכות אשר אתה עבר שמה.
דבר	ג	22	לא תיראום כי יהוה אלהיכם הוא הנלחם לכם.</P>
דבר	ג	23	ואתחנן אל-יהוה בעת ההוא לאמר.
דבר	ג	24	אדני יהוה אתה החלות להראות את-עבדך את-גדלך ואת-ידך החזקה אשר מי-אל בשמים ובארץ אשר-יעשה כמעשיך וכגבורתך.
דבר	ג	25	אעברה-נא ואראה את-הארץ הטובה אשר בעבר הירדן ההר הטוב הזה והלבנן.
דבר	ג	26	ויתעבר יהוה בי למענכם ולא שמע אלי ויאמר יהוה אלי רב-לך אל-תוסף דבר אלי עוד בדבר הזה.
דבר	ג	27	עלה ראש הפסגה ושא עיניך ימה וצפנה ותימנה ומזרחה וראה בעיניך כי-לא תעבר את-הירדן הזה.
דבר	ג	28	וצו את-יהושע וחזקהו ואמצהו כי-הוא יעבר לפני העם הזה והוא ינחיל אותם את-הארץ אשר תראה.
דבר	ג	29	ונשב בגיא מול בית פעור.</P>
דבר	ד	1	ועתה ישראל שמע אל-החקים ואל-המשפטים אשר אנכי מלמד אתכם לעשות למען תחיו ובאתם וירשתם את-הארץ אשר יהוה אלהי אבתיכם נתן לכם.
דבר	ד	2	לא תספו על-הדבר אשר אנכי מצוה אתכם ולא תגרעו ממנו לשמר את-מצות יהוה אלהיכם אשר אנכי מצוה אתכם.
דבר	ד	3	עיניכם הראות את אשר-עשה יהוה בבעל פעור כי כל-האיש אשר הלך אחרי בעל-פעור השמידו יהוה אלהיך מקרבך.
דבר	ד	4	ואתם הדבקים ביהוה אלהיכם חיים כלכם היום.
דבר	ד	5	ראה למדתי אתכם חקים ומשפטים כאשר צוני יהוה אלהי לעשות כן בקרב הארץ אשר אתם באים שמה לרשתה.
דבר	ד	6	ושמרתם ועשיתם כי הוא חכמתכם ובינתכם לעיני העמים אשר ישמעון את כל-החקים האלה ואמרו רק עם-חכם ונבון הגוי הגדול הזה.
דבר	ד	7	כי מי-גוי גדול אשר-לו אלהים קרבים אליו כיהוה אלהינו בכל-קראנו אליו.
דבר	ד	8	ומי גוי גדול אשר-לו חקים ומשפטים צדיקם ככל התורה הזאת אשר אנכי נתן לפניכם היום.
דבר	ד	9	רק השמר לך ושמר נפשך מאד פן-תשכח את-הדברים אשר-ראו עיניך ופן-יסורו מלבבך כל ימי חייך והודעתם לבניך ולבני בניך.
דבר	ד	10	יום אשר עמדת לפני יהוה אלהיך בחרב באמר יהוה אלי הקהל-לי את-העם ואשמעם את-דברי אשר ילמדון ליראה אתי כל-הימים אשר הם חיים על-האדמה ואת-בניהם ילמדון.
דבר	ד	11	ותקרבון ותעמדון תחת ההר וההר בער באש עד-לב השמים חשך ענן וערפל.
דבר	ד	12	וידבר יהוה אליכם מתוך האש קול דברים אתם שמעים ותמונה אינכם ראים זולתי קול.
דבר	ד	13	ויגד לכם את-בריתו אשר צוה אתכם לעשות עשרת הדברים ויכתבם על-שני לחות אבנים.
דבר	ד	14	ואתי צוה יהוה בעת ההוא ללמד אתכם חקים ומשפטים לעשתכם אתם בארץ אשר אתם עברים שמה לרשתה.
דבר	ד	15	ונשמרתם מאד לנפשתיכם כי לא ראיתם כל-תמונה ביום דבר יהוה אליכם בחרב מתוך האש.
דבר	ד	16	פן-תשחתון ועשיתם לכם פסל תמונת כל-סמל תבנית זכר או נקבה.
דבר	ד	17	תבנית כל-בהמה אשר בארץ תבנית כל-צפור כנף אשר תעוף בשמים.
דבר	ד	18	תבנית כל-רמש באדמה תבנית כל-דגה אשר-במים מתחת לארץ.
דבר	ד	19	ופן-תשא עיניך השמימה וראית את-השמש ואת-הירח ואת-הכוכבים כל צבא השמים ונדחת והשתחוית להם ועבדתם אשר חלק יהוה אלהיך אתם לכל העמים תחת כל-השמים.
דבר	ד	20	ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה.
דבר	ד	21	ויהוה התאנף-בי על-דבריכם וישבע לבלתי עברי את-הירדן ולבלתי-בא אל-הארץ הטובה אשר יהוה אלהיך נתן לך נחלה.
דבר	ד	22	כי אנכי מת בארץ הזאת אינני עבר את-הירדן ואתם עברים וירשתם את-הארץ הטובה הזאת.
דבר	ד	23	השמרו לכם פן-תשכחו את-ברית יהוה אלהיכם אשר כרת עמכם ועשיתם לכם פסל תמונת כל אשר צוך יהוה אלהיך.
דבר	ד	24	כי יהוה אלהיך אש אכלה הוא אל קנא.</P>
דבר	ד	25	כי-תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה-אלהיך להכעיסו.
דבר	ד	26	העידתי בכם היום את-השמים ואת-הארץ כי-אבד תאבדון מהר מעל הארץ אשר אתם עברים את-הירדן שמה לרשתה לא-תאריכן ימים עליה כי השמד תשמדון.
דבר	ד	27	והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה.
דבר	ד	28	ועבדתם-שם אלהים מעשה ידי אדם עץ ואבן אשר לא-יראון ולא ישמעון ולא יאכלון ולא יריחן.
דבר	ד	29	ובקשתם משם את-יהוה אלהיך ומצאת כי תדרשנו בכל-לבבך ובכל-נפשך.
דבר	ד	30	בצר לך ומצאוך כל הדברים האלה באחרית הימים ושבת עד-יהוה אלהיך ושמעת בקלו.
דבר	ד	31	כי אל רחום יהוה אלהיך לא ירפך ולא ישחיתך ולא ישכח את-ברית אבתיך אשר נשבע להם.
דבר	ד	32	כי שאל-נא לימים ראשנים אשר-היו לפניך למן-היום אשר ברא אלהים אדם על-הארץ ולמקצה השמים ועד-קצה השמים הנהיה כדבר הגדול הזה או הנשמע כמהו.
דבר	ד	33	השמע עם קול אלהים מדבר מתוך-האש כאשר-שמעת אתה ויחי.
דבר	ד	34	או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים ככל אשר-עשה לכם יהוה אלהיכם במצרים לעיניך.
דבר	ד	35	אתה הראת לדעת כי יהוה הוא האלהים אין עוד מלבדו.
דבר	ד	36	מן-השמים השמיעך את-קלו ליסרך ועל-הארץ הראך את-אשו הגדולה ודבריו שמעת מתוך האש.
דבר	ד	37	ותחת כי אהב את-אבתיך ויבחר בזרעו אחריו ויוצאך בפניו בכחו הגדל ממצרים.
דבר	ד	38	להוריש גוים גדלים ועצמים ממך מפניך להביאך לתת-לך את-ארצם נחלה כיום הזה.
דבר	ד	39	וידעת היום והשבת אל-לבבך כי יהוה הוא האלהים בשמים ממעל ועל-הארץ מתחת אין עוד.
דבר	ד	40	ושמרת את-חקיו ואת-מצותיו אשר אנכי מצוך היום אשר ייטב לך ולבניך אחריך ולמען תאריך ימים על-האדמה אשר יהוה אלהיך נתן לך כל-הימים.</P>
דבר	ד	41	אז יבדיל משה שלש ערים בעבר הירדן מזרחה שמש.
דבר	ד	42	לנס שמה רוצח אשר ירצח את-רעהו בבלי-דעת והוא לא-שנא לו מתמל שלשם ונס אל-אחת מן-הערים האל וחי.
דבר	ד	43	את-בצר במדבר בארץ המישר לראובני ואת-ראמת בגלעד לגדי ואת-גולן בבשן למנשי.
דבר	ד	44	וזאת התורה אשר-שם משה לפני בני ישראל.
דבר	ד	45	אלה העדת והחקים והמשפטים אשר דבר משה אל-בני ישראל בצאתם ממצרים.
דבר	ד	46	בעבר הירדן בגיא מול בית פעור בארץ סיחן מלך האמרי אשר יושב בחשבון אשר הכה משה ובני ישראל בצאתם ממצרים.
דבר	ד	47	ויירשו את-ארצו ואת-ארץ עוג מלך-הבשן שני מלכי האמרי אשר בעבר הירדן מזרח שמש.
דבר	ד	48	מערער אשר על-שפת-נחל ארנן ועד-הר שיאן הוא חרמון.
דבר	ד	49	וכל-הערבה עבר הירדן מזרחה ועד ים הערבה תחת אשדת הפסגה.</P>
דבר	ה	1	ויקרא משה אל-כל-ישראל ויאמר אלהם שמע ישראל את-החקים ואת-המשפטים אשר אנכי דבר באזניכם היום ולמדתם אתם ושמרתם לעשתם.
דבר	ה	2	יהוה אלהינו כרת עמנו ברית בחרב.
דבר	ה	3	לא את-אבתינו כרת יהוה את-הברית הזאת כי אתנו אנחנו אלה פה היום כלנו חיים.
דבר	ה	4	פנים בפנים דבר יהוה עמכם בהר מתוך האש.
דבר	ה	5	אנכי עמד בין-יהוה וביניכם בעת ההוא להגיד לכם את-דבר יהוה כי יראתם מפני האש ולא-עליתם בהר לאמר.</P>
דבר	ה	6	אנכי יהוה אלהיך אשר הוצאתיך מארץ מצרים מבית עבדים: לא יהיה-לך אלהים אחרים על-פני.
דבר	ה	7	לא-תעשה-לך פסל כל-תמונה אשר בשמים ממעל ואשר בארץ מתחת ואשר במים מתחת לארץ.
דבר	ה	8	לא-תשתחוה להם ולא תעבדם כי אנכי יהוה אלהיך אל קנא פקד עון אבות על-בנים ועל-שלשים ועל-רבעים לשנאי.
דבר	ה	9	ועשה חסד לאלפים לאהבי ולשמרי מצותו.</P>
דבר	ה	10	לא תשא את-שם-יהוה אלהיך לשוא כי לא ינקה יהוה את אשר-ישא את-שמו לשוא.</P>
דבר	ה	11	שמור את-יום השבת לקדשו כאשר צוך יהוה אלהיך.
דבר	ה	12	ששת ימים תעבד ועשית כל-מלאכתך.
דבר	ה	13	ויום השביעי שבת ליהוה אלהיך לא תעשה כל-מלאכה אתה ובנך-ובתך ועבדך-ואמתך ושורך וחמרך וכל-בהמתך וגרך אשר בשעריך למען ינוח עבדך ואמתך כמוך.
דבר	ה	14	וזכרת כי-עבד היית בארץ מצרים ויצאך יהוה אלהיך משם ביד חזקה ובזרע נטויה על-כן צוך יהוה אלהיך לעשות את-יום השבת.</P>
דבר	ה	15	כבד את-אביך ואת-אמך כאשר צוך יהוה אלהיך למען יאריכן ימיך ולמען ייטב לך על האדמה אשר-יהוה אלהיך נתן לך.</P>
דבר	ה	16	לא תרצח. {ס} ולא תנאף. {ס} ולא תגנב. {ס} ולא-תענה ברעך עד שוא.</P>
דבר	ה	17	ולא תחמד אשת רעך ולא תתאוה בית רעך שדהו ועבדו ואמתו שורו וחמרו וכל אשר לרעך.</P>
דבר	ה	18	את-הדברים האלה דבר יהוה אל-כל-קהלכם בהר מתוך האש הענן והערפל קול גדול ולא יסף ויכתבם על-שני לחת אבנים ויתנם אלי.
דבר	ה	19	ויהי כשמעכם את-הקול מתוך החשך וההר בער באש ותקרבון אלי כל-ראשי שבטיכם וזקניכם.
דבר	ה	20	ותאמרו הן הראנו יהוה אלהינו את-כבדו ואת-גדלו ואת-קלו שמענו מתוך האש היום הזה ראינו כי-ידבר אלהים את-האדם וחי.
דבר	ה	21	ועתה למה נמות כי תאכלנו האש הגדלה הזאת אם-יספים אנחנו לשמע את-קול יהוה אלהינו עוד ומתנו.
דבר	ה	22	כי מי כל-בשר אשר שמע קול אלהים חיים מדבר מתוך-האש כמנו ויחי.
דבר	ה	23	קרב אתה ושמע את כל-אשר יאמר יהוה אלהינו ואת תדבר אלינו את כל-אשר ידבר יהוה אלהינו אליך ושמענו ועשינו.
דבר	ה	24	וישמע יהוה את-קול דבריכם בדברכם אלי ויאמר יהוה אלי שמעתי את-קול דברי העם הזה אשר דברו אליך היטיבו כל-אשר דברו.
דבר	ה	25	מי-יתן והיה לבבם זה להם ליראה אתי ולשמר את-כל-מצותי כל-הימים למען ייטב להם ולבניהם לעלם.
דבר	ה	26	לך אמר להם שובו לכם לאהליכם.
דבר	ה	27	ואתה פה עמד עמדי ואדברה אליך את כל-המצוה והחקים והמשפטים אשר תלמדם ועשו בארץ אשר אנכי נתן להם לרשתה.
דבר	ה	28	ושמרתם לעשות כאשר צוה יהוה אלהיכם אתכם לא תסרו ימין ושמאל.
דבר	ה	29	בכל-הדרך אשר צוה יהוה אלהיכם אתכם תלכו למען תחיון וטוב לכם והארכתם ימים בארץ אשר תירשון.</P>
דבר	ו	1	וזאת המצוה החקים והמשפטים אשר צוה יהוה אלהיכם ללמד אתכם לעשות בארץ אשר אתם עברים שמה לרשתה.
דבר	ו	2	למען תירא את-יהוה אלהיך לשמר את-כל-חקתיו ומצותיו אשר אנכי מצוך אתה ובנך ובן-בנך כל ימי חייך ולמען יארכן ימיך.
דבר	ו	3	ושמעת ישראל ושמרת לעשות אשר ייטב לך ואשר תרבון מאד כאשר דבר יהוה אלהי אבתיך לך ארץ זבת חלב ודבש.</P>
דבר	ו	4	שמע ישראל יהוה אלהינו יהוה אחד.
דבר	ו	5	ואהבת את יהוה אלהיך בכל-לבבך ובכל-נפשך ובכל-מאדך.
דבר	ו	6	והיו הדברים האלה אשר אנכי מצוך היום על-לבבך.
דבר	ו	7	ושננתם לבניך ודברת בם בשבתך בביתך ובלכתך בדרך ובשכבך ובקומך.
דבר	ו	8	וקשרתם לאות על-ידך והיו לטטפת בין עיניך.
דבר	ו	9	וכתבתם על-מזזות ביתך ובשעריך.</P>
דבר	ו	10	והיה כי יביאך יהוה אלהיך אל-הארץ אשר נשבע לאבתיך לאברהם ליצחק וליעקב לתת לך ערים גדלת וטבת אשר לא-בנית.
דבר	ו	11	ובתים מלאים כל-טוב אשר לא-מלאת וברת חצובים אשר לא-חצבת כרמים וזיתים אשר לא-נטעת ואכלת ושבעת.
דבר	ו	12	השמר לך פן-תשכח את-יהוה אשר הוציאך מארץ מצרים מבית עבדים.
דבר	ו	13	את-יהוה אלהיך תירא ואתו תעבד ובשמו תשבע.
דבר	ו	14	לא תלכון אחרי אלהים אחרים מאלהי העמים אשר סביבותיכם.
דבר	ו	15	כי אל קנא יהוה אלהיך בקרבך פן-יחרה אף-יהוה אלהיך בך והשמידך מעל פני האדמה.</P>
דבר	ו	16	לא תנסו את-יהוה אלהיכם כאשר נסיתם במסה.
דבר	ו	17	שמור תשמרון את-מצות יהוה אלהיכם ועדתיו וחקיו אשר צוך.
דבר	ו	18	ועשית הישר והטוב בעיני יהוה למען ייטב לך ובאת וירשת את-הארץ הטבה אשר-נשבע יהוה לאבתיך.
דבר	ו	19	להדף את-כל-איביך מפניך כאשר דבר יהוה.</P>
דבר	ו	20	כי-ישאלך בנך מחר לאמר מה העדת והחקים והמשפטים אשר צוה יהוה אלהינו אתכם.
דבר	ו	21	ואמרת לבנך עבדים היינו לפרעה במצרים ויציאנו יהוה ממצרים ביד חזקה.
דבר	ו	22	ויתן יהוה אותת ומפתים גדלים ורעים במצרים בפרעה ובכל-ביתו לעינינו.
דבר	ו	23	ואותנו הוציא משם למען הביא אתנו לתת לנו את-הארץ אשר נשבע לאבתינו.
דבר	ו	24	ויצונו יהוה לעשות את-כל-החקים האלה ליראה את-יהוה אלהינו לטוב לנו כל-הימים לחיתנו כהיום הזה.
דבר	ו	25	וצדקה תהיה-לנו כי-נשמר לעשות את-כל-המצוה הזאת לפני יהוה אלהינו כאשר צונו.</P>
דבר	ז	1	כי יביאך יהוה אלהיך אל-הארץ אשר-אתה בא-שמה לרשתה ונשל גוים-רבים מפניך החתי והגרגשי והאמרי והכנעני והפרזי והחוי והיבוסי שבעה גוים רבים ועצומים ממך.
דבר	ז	2	ונתנם יהוה אלהיך לפניך והכיתם החרם תחרים אתם לא-תכרת להם ברית ולא תחנם.
דבר	ז	3	ולא תתחתן בם בתך לא-תתן לבנו ובתו לא-תקח לבנך.
דבר	ז	4	כי-יסיר את-בנך מאחרי ועבדו אלהים אחרים וחרה אף-יהוה בכם והשמידך מהר.
דבר	ז	5	כי-אם-כה תעשו להם מזבחתיהם תתצו ומצבתם תשברו ואשירהם תגדעון ופסיליהם תשרפון באש.
דבר	ז	6	כי עם קדוש אתה ליהוה אלהיך בך בחר יהוה אלהיך להיות לו לעם סגלה מכל העמים אשר על-פני האדמה.
דבר	ז	7	לא מרבכם מכל-העמים חשק יהוה בכם ויבחר בכם כי-אתם המעט מכל-העמים.
דבר	ז	8	כי מאהבת יהוה אתכם ומשמרו את-השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך-מצרים.
דבר	ז	9	וידעת כי-יהוה אלהיך הוא האלהים האל הנאמן שמר הברית והחסד לאהביו ולשמרי מצותו לאלף דור.
דבר	ז	10	ומשלם לשנאיו אל-פניו להאבידו לא יאחר לשנאו אל-פניו ישלם-לו.
דבר	ז	11	ושמרת את-המצוה ואת-החקים ואת-המשפטים אשר אנכי מצוך היום לעשותם.</P>
דבר	ז	12	והיה עקב תשמעון את המשפטים האלה ושמרתם ועשיתם אתם ושמר יהוה אלהיך לך את-הברית ואת-החסד אשר נשבע לאבתיך.
דבר	ז	13	ואהבך וברכך והרבך וברך פרי-בטנך ופרי-אדמתך דגנך ותירשך ויצהרך שגר-אלפיך ועשתרת צאנך על האדמה אשר-נשבע לאבתיך לתת לך.
דבר	ז	14	ברוך תהיה מכל-העמים לא-יהיה בך עקר ועקרה ובבהמתך.
דבר	ז	15	והסיר יהוה ממך כל-חלי וכל-מדוי מצרים הרעים אשר ידעת לא ישימם בך ונתנם בכל-שנאיך.
דבר	ז	16	ואכלת את-כל-העמים אשר יהוה אלהיך נתן לך לא-תחוס עינך עליהם ולא תעבד את-אלהיהם כי-מוקש הוא לך.</P>
דבר	ז	17	כי תאמר בלבבך רבים הגוים האלה ממני איכה אוכל להורישם.
דבר	ז	18	לא תירא מהם זכר תזכר את אשר-עשה יהוה אלהיך לפרעה ולכל-מצרים.
דבר	ז	19	המסת הגדלת אשר-ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן-יעשה יהוה אלהיך לכל-העמים אשר-אתה ירא מפניהם.
דבר	ז	20	וגם את-הצרעה ישלח יהוה אלהיך בם עד-אבד הנשארים והנסתרים מפניך.
דבר	ז	21	לא תערץ מפניהם כי-יהוה אלהיך בקרבך אל גדול ונורא.
דבר	ז	22	ונשל יהוה אלהיך את-הגוים האל מפניך מעט מעט לא תוכל כלתם מהר פן-תרבה עליך חית השדה.
דבר	ז	23	ונתנם יהוה אלהיך לפניך והמם מהומה גדלה עד השמדם.
דבר	ז	24	ונתן מלכיהם בידך והאבדת את-שמם מתחת השמים לא-יתיצב איש בפניך עד השמדך אתם.
דבר	ז	25	פסילי אלהיהם תשרפון באש לא-תחמד כסף וזהב עליהם ולקחת לך פן תוקש בו כי תועבת יהוה אלהיך הוא.
דבר	ז	26	ולא-תביא תועבה אל-ביתך והיית חרם כמהו שקץ תשקצנו ותעב תתעבנו כי-חרם הוא.</P>
דבר	ח	1	כל-המצוה אשר אנכי מצוך היום תשמרון לעשות למען תחיון ורביתם ובאתם וירשתם את-הארץ אשר-נשבע יהוה לאבתיכם.
דבר	ח	2	וזכרת את-כל-הדרך אשר הוליכך יהוה אלהיך זה ארבעים שנה במדבר למען ענתך לנסתך לדעת את-אשר בלבבך התשמר מצותו אם-לא.
דבר	ח	3	ויענך וירעבך ויאכלך את-המן אשר לא-ידעת ולא ידעון אבתיך למען הודיעך כי לא על-הלחם לבדו יחיה האדם כי על-כל-מוצא פי-יהוה יחיה האדם.
דבר	ח	4	שמלתך לא בלתה מעליך ורגלך לא בצקה זה ארבעים שנה.
דבר	ח	5	וידעת עם-לבבך כי כאשר ייסר איש את-בנו יהוה אלהיך מיסרך.
דבר	ח	6	ושמרת את-מצות יהוה אלהיך ללכת בדרכיו וליראה אתו.
דבר	ח	7	כי יהוה אלהיך מביאך אל-ארץ טובה ארץ נחלי מים עינת ותהמת יצאים בבקעה ובהר.
דבר	ח	8	ארץ חטה ושערה וגפן ותאנה ורמון ארץ-זית שמן ודבש.
דבר	ח	9	ארץ אשר לא במסכנת תאכל-בה לחם לא-תחסר כל בה ארץ אשר אבניה ברזל ומהרריה תחצב נחשת.
דבר	ח	10	ואכלת ושבעת וברכת את-יהוה אלהיך על-הארץ הטבה אשר נתן-לך.
דבר	ח	11	השמר לך פן-תשכח את-יהוה אלהיך לבלתי שמר מצותיו ומשפטיו וחקתיו אשר אנכי מצוך היום.
דבר	ח	12	פן-תאכל ושבעת ובתים טבים תבנה וישבת.
דבר	ח	13	ובקרך וצאנך ירבין וכסף וזהב ירבה-לך וכל אשר-לך ירבה.
דבר	ח	14	ורם לבבך ושכחת את-יהוה אלהיך המוציאך מארץ מצרים מבית עבדים.
דבר	ח	15	המוליכך במדבר הגדל והנורא נחש שרף ועקרב וצמאון אשר אין-מים המוציא לך מים מצור החלמיש.
דבר	ח	16	המאכלך מן במדבר אשר לא-ידעון אבתיך למען ענתך ולמען נסתך להיטבך באחריתך.
דבר	ח	17	ואמרת בלבבך כחי ועצם ידי עשה לי את-החיל הזה.
דבר	ח	18	וזכרת את-יהוה אלהיך כי הוא הנתן לך כח לעשות חיל למען הקים את-בריתו אשר-נשבע לאבתיך כיום הזה.</P>
דבר	ח	19	והיה אם-שכח תשכח את-יהוה אלהיך והלכת אחרי אלהים אחרים ועבדתם והשתחוית להם העדתי בכם היום כי אבד תאבדון.
דבר	ח	20	כגוים אשר יהוה מאביד מפניכם כן תאבדון עקב לא תשמעון בקול יהוה אלהיכם.</P>
דבר	ט	1	שמע ישראל אתה עבר היום את-הירדן לבא לרשת גוים גדלים ועצמים ממך ערים גדלת ובצרת בשמים.
דבר	ט	2	עם-גדול ורם בני ענקים אשר אתה ידעת ואתה שמעת מי יתיצב לפני בני ענק.
דבר	ט	3	וידעת היום כי יהוה אלהיך הוא-העבר לפניך אש אכלה הוא ישמידם והוא יכניעם לפניך והורשתם והאבדתם מהר כאשר דבר יהוה לך.
דבר	ט	4	אל-תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את-הארץ הזאת וברשעת הגוים האלה יהוה מורישם מפניך.
דבר	ט	5	לא בצדקתך ובישר לבבך אתה בא לרשת את-ארצם כי ברשעת הגוים האלה יהוה אלהיך מורישם מפניך ולמען הקים את-הדבר אשר נשבע יהוה לאבתיך לאברהם ליצחק וליעקב.
דבר	ט	6	וידעת כי לא בצדקתך יהוה אלהיך נתן לך את-הארץ הטובה הזאת לרשתה כי עם-קשה-ערף אתה.
דבר	ט	7	זכר אל-תשכח את אשר-הקצפת את-יהוה אלהיך במדבר למן-היום אשר-יצאת מארץ מצרים עד-באכם עד-המקום הזה ממרים הייתם עם-יהוה.
דבר	ט	8	ובחרב הקצפתם את-יהוה ויתאנף יהוה בכם להשמיד אתכם.
דבר	ט	9	בעלתי ההרה לקחת לוחת האבנים לוחת הברית אשר-כרת יהוה עמכם ואשב בהר ארבעים יום וארבעים לילה לחם לא אכלתי ומים לא שתיתי.
דבר	ט	10	ויתן יהוה אלי את-שני לוחת האבנים כתבים באצבע אלהים ועליהם ככל-הדברים אשר דבר יהוה עמכם בהר מתוך האש ביום הקהל.
דבר	ט	11	ויהי מקץ ארבעים יום וארבעים לילה נתן יהוה אלי את-שני לחת האבנים לחות הברית.
דבר	ט	12	ויאמר יהוה אלי קום רד מהר מזה כי שחת עמך אשר הוצאת ממצרים סרו מהר מן-הדרך אשר צויתם עשו להם מסכה.
דבר	ט	13	ויאמר יהוה אלי לאמר ראיתי את-העם הזה והנה עם-קשה-ערף הוא.
דבר	ט	14	הרף ממני ואשמידם ואמחה את-שמם מתחת השמים ואעשה אותך לגוי-עצום ורב ממנו.
דבר	ט	15	ואפן וארד מן-ההר וההר בער באש ושני לוחת הברית על שתי ידי.
דבר	ט	16	וארא והנה חטאתם ליהוה אלהיכם עשיתם לכם עגל מסכה סרתם מהר מן-הדרך אשר-צוה יהוה אתכם.
דבר	ט	17	ואתפש בשני הלחת ואשלכם מעל שתי ידי ואשברם לעיניכם.
דבר	ט	18	ואתנפל לפני יהוה כראשנה ארבעים יום וארבעים לילה לחם לא אכלתי ומים לא שתיתי על כל-חטאתכם אשר חטאתם לעשות הרע בעיני יהוה להכעיסו.
דבר	ט	19	כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא.
דבר	ט	20	ובאהרן התאנף יהוה מאד להשמידו ואתפלל גם-בעד אהרן בעת ההוא.
דבר	ט	21	ואת-חטאתכם אשר-עשיתם את-העגל לקחתי ואשרף אתו באש ואכת אתו טחון היטב עד אשר-דק לעפר ואשלך את-עפרו אל-הנחל הירד מן-ההר.
דבר	ט	22	ובתבערה ובמסה ובקברת התאוה מקצפים הייתם את-יהוה.
דבר	ט	23	ובשלח יהוה אתכם מקדש ברנע לאמר עלו ורשו את-הארץ אשר נתתי לכם ותמרו את-פי יהוה אלהיכם ולא האמנתם לו ולא שמעתם בקלו.
דבר	ט	24	ממרים הייתם עם-יהוה מיום דעתי אתכם.
דבר	ט	25	ואתנפל לפני יהוה את ארבעים היום ואת-ארבעים הלילה אשר התנפלתי כי-אמר יהוה להשמיד אתכם.
דבר	ט	26	ואתפלל אל-יהוה ואמר אדני יהוה אל-תשחת עמך ונחלתך אשר פדית בגדלך אשר-הוצאת ממצרים ביד חזקה.
דבר	ט	27	זכר לעבדיך לאברהם ליצחק וליעקב אל-תפן אל-קשי העם הזה ואל-רשעו ואל-חטאתו.
דבר	ט	28	פן-יאמרו הארץ אשר הוצאתנו משם מבלי יכלת יהוה להביאם אל-הארץ אשר-דבר להם ומשנאתו אותם הוציאם להמתם במדבר.
דבר	ט	29	והם עמך ונחלתך אשר הוצאת בכחך הגדל ובזרעך הנטויה.</P>
דבר	טו	1	מקץ שבע-שנים תעשה שמטה.
דבר	טו	2	וזה דבר השמטה שמוט כל-בעל משה ידו אשר ישה ברעהו לא-יגש את-רעהו ואת-אחיו כי-קרא שמטה ליהוה.
דבר	טו	3	את-הנכרי תגש ואשר יהיה לך את-אחיך תשמט ידך.
דבר	טו	4	אפס כי לא יהיה-בך אביון כי-ברך יברכך יהוה בארץ אשר יהוה אלהיך נתן-לך נחלה לרשתה.
דבר	טו	5	רק אם-שמוע תשמע בקול יהוה אלהיך לשמר לעשות את-כל-המצוה הזאת אשר אנכי מצוך היום.
דבר	טו	6	כי-יהוה אלהיך ברכך כאשר דבר-לך והעבטת גוים רבים ואתה לא תעבט ומשלת בגוים רבים ובך לא ימשלו.</P>
דבר	טו	7	כי-יהיה בך אביון מאחד אחיך באחד שעריך בארצך אשר-יהוה אלהיך נתן לך לא תאמץ את-לבבך ולא תקפץ את-ידך מאחיך האביון.
דבר	טו	8	כי-פתח תפתח את-ידך לו והעבט תעביטנו די מחסרו אשר יחסר לו.
דבר	טו	9	השמר לך פן-יהיה דבר עם-לבבך בליעל לאמר קרבה שנת-השבע שנת השמטה ורעה עינך באחיך האביון ולא תתן לו וקרא עליך אל-יהוה והיה בך חטא.
דבר	טו	10	נתון תתן לו ולא-ירע לבבך בתתך לו כי בגלל הדבר הזה יברכך יהוה אלהיך בכל-מעשך ובכל משלח ידך.
דבר	טו	11	כי לא-יחדל אביון מקרב הארץ על-כן אנכי מצוך לאמר פתח תפתח את-ידך לאחיך לעניך ולאבינך בארצך.</P>
דבר	טו	12	כי-ימכר לך אחיך העברי או העבריה ועבדך שש שנים ובשנה השביעת תשלחנו חפשי מעמך.
דבר	טו	13	וכי-תשלחנו חפשי מעמך לא תשלחנו ריקם.
דבר	טו	14	העניק תעניק לו מצאנך ומגרנך ומיקבך אשר ברכך יהוה אלהיך תתן-לו.
דבר	טו	15	וזכרת כי עבד היית בארץ מצרים ויפדך יהוה אלהיך על-כן אנכי מצוך את-הדבר הזה היום.
דבר	טו	16	והיה כי-יאמר אליך לא אצא מעמך כי אהבך ואת-ביתך כי-טוב לו עמך.
דבר	טו	17	ולקחת את-המרצע ונתתה באזנו ובדלת והיה לך עבד עולם ואף לאמתך תעשה-כן.
דבר	טו	18	לא-יקשה בעינך בשלחך אתו חפשי מעמך כי משנה שכר שכיר עבדך שש שנים וברכך יהוה אלהיך בכל אשר תעשה.</P>
דבר	טו	19	כל-הבכור אשר יולד בבקרך ובצאנך הזכר תקדיש ליהוה אלהיך לא תעבד בבכר שורך ולא תגז בכור צאנך.
דבר	טו	20	לפני יהוה אלהיך תאכלנו שנה בשנה במקום אשר-יבחר יהוה אתה וביתך.
דבר	טו	21	וכי-יהיה בו מום פסח או עור כל מום רע לא תזבחנו ליהוה אלהיך.
דבר	טו	22	בשעריך תאכלנו הטמא והטהור יחדו כצבי וכאיל.
דבר	טו	23	רק את-דמו לא תאכל על-הארץ תשפכנו כמים.</P>
דבר	טז	1	שמור את-חדש האביב ועשית פסח ליהוה אלהיך כי בחדש האביב הוציאך יהוה אלהיך ממצרים לילה.
דבר	טז	2	וזבחת פסח ליהוה אלהיך צאן ובקר במקום אשר-יבחר יהוה לשכן שמו שם.
דבר	טז	3	לא-תאכל עליו חמץ שבעת ימים תאכל-עליו מצות לחם עני כי בחפזון יצאת מארץ מצרים למען תזכר את-יום צאתך מארץ מצרים כל ימי חייך.
דבר	טז	4	ולא-יראה לך שאר בכל-גבלך שבעת ימים ולא-ילין מן-הבשר אשר תזבח בערב ביום הראשון לבקר.
דבר	טז	5	לא תוכל לזבח את-הפסח באחד שעריך אשר-יהוה אלהיך נתן לך.
דבר	טז	6	כי אם-אל-המקום אשר-יבחר יהוה אלהיך לשכן שמו שם תזבח את-הפסח בערב כבוא השמש מועד צאתך ממצרים.
דבר	טז	7	ובשלת ואכלת במקום אשר יבחר יהוה אלהיך בו ופנית בבקר והלכת לאהליך.
דבר	טז	8	ששת ימים תאכל מצות וביום השביעי עצרת ליהוה אלהיך לא תעשה מלאכה.</P>
דבר	טז	9	שבעה שבעת תספר-לך מהחל חרמש בקמה תחל לספר שבעה שבעות.
דבר	טז	10	ועשית חג שבעות ליהוה אלהיך מסת נדבת ידך אשר תתן כאשר יברכך יהוה אלהיך.
דבר	טז	11	ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך במקום אשר יבחר יהוה אלהיך לשכן שמו שם.
דבר	טז	12	וזכרת כי-עבד היית במצרים ושמרת ועשית את-החקים האלה.</P>
דבר	טז	13	חג הסכת תעשה לך שבעת ימים באספך מגרנך ומיקבך.
דבר	טז	14	ושמחת בחגך אתה ובנך ובתך ועבדך ואמתך והלוי והגר והיתום והאלמנה אשר בשעריך.
דבר	טז	15	שבעת ימים תחג ליהוה אלהיך במקום אשר-יבחר יהוה כי יברכך יהוה אלהיך בכל תבואתך ובכל מעשה ידיך והיית אך שמח.
דבר	טז	16	שלוש פעמים בשנה יראה כל-זכורך את-פני יהוה אלהיך במקום אשר יבחר בחג המצות ובחג השבעות ובחג הסכות ולא יראה את-פני יהוה ריקם.
דבר	טז	17	איש כמתנת ידו כברכת יהוה אלהיך אשר נתן-לך.</P>
דבר	טז	18	שפטים ושטרים תתן-לך בכל-שעריך אשר יהוה אלהיך נתן לך לשבטיך ושפטו את-העם משפט-צדק.
דבר	טז	19	לא-תטה משפט לא תכיר פנים ולא-תקח שחד כי השחד יעור עיני חכמים ויסלף דברי צדיקם.
דבר	טז	20	צדק צדק תרדף למען תחיה וירשת את-הארץ אשר-יהוה אלהיך נתן לך.</P>
דבר	טז	21	לא-תטע לך אשרה כל-עץ אצל מזבח יהוה אלהיך אשר תעשה-לך.
דבר	טז	22	ולא-תקים לך מצבה אשר שנא יהוה אלהיך.</P>
דבר	י	1	בעת ההוא אמר יהוה אלי פסל-לך שני-לוחת אבנים כראשנים ועלה אלי ההרה ועשית לך ארון עץ.
דבר	י	2	ואכתב על-הלחת את-הדברים אשר היו על-הלחת הראשנים אשר שברת ושמתם בארון.
דבר	י	3	ואעש ארון עצי שטים ואפסל שני-לחת אבנים כראשנים ואעל ההרה ושני הלחת בידי.
דבר	י	4	ויכתב על-הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי.
דבר	י	5	ואפן וארד מן-ההר ואשם את-הלחת בארון אשר עשיתי ויהיו שם כאשר צוני יהוה.
דבר	י	6	ובני ישראל נסעו מבארת בני-יעקן מוסרה שם מת אהרן ויקבר שם ויכהן אלעזר בנו תחתיו.
דבר	י	7	משם נסעו הגדגדה ומן-הגדגדה יטבתה ארץ נחלי מים.
דבר	י	8	בעת ההוא הבדיל יהוה את-שבט הלוי לשאת את-ארון ברית-יהוה לעמד לפני יהוה לשרתו ולברך בשמו עד היום הזה.
דבר	י	9	על-כן לא-היה ללוי חלק ונחלה עם-אחיו יהוה הוא נחלתו כאשר דבר יהוה אלהיך לו.
דבר	י	10	ואנכי עמדתי בהר כימים הראשנים ארבעים יום וארבעים לילה וישמע יהוה אלי גם בפעם ההוא לא-אבה יהוה השחיתך.
דבר	י	11	ויאמר יהוה אלי קום לך למסע לפני העם ויבאו ויירשו את-הארץ אשר-נשבעתי לאבתם לתת להם.</P>
דבר	י	12	ועתה ישראל מה יהוה אלהיך שאל מעמך כי אם-ליראה את-יהוה אלהיך ללכת בכל-דרכיו ולאהבה אתו ולעבד את-יהוה אלהיך בכל-לבבך ובכל-נפשך.
דבר	י	13	לשמר את-מצות יהוה ואת-חקתיו אשר אנכי מצוך היום לטוב לך.
דבר	י	14	הן ליהוה אלהיך השמים ושמי השמים הארץ וכל-אשר-בה.
דבר	י	15	רק באבתיך חשק יהוה לאהבה אותם ויבחר בזרעם אחריהם בכם מכל-העמים כיום הזה.
דבר	י	16	ומלתם את ערלת לבבכם וערפכם לא תקשו עוד.
דבר	י	17	כי יהוה אלהיכם הוא אלהי האלהים ואדני האדנים האל הגדל הגבר והנורא אשר לא-ישא פנים ולא יקח שחד.
דבר	י	18	עשה משפט יתום ואלמנה ואהב גר לתת לו לחם ושמלה.
דבר	י	19	ואהבתם את-הגר כי-גרים הייתם בארץ מצרים.
דבר	י	20	את-יהוה אלהיך תירא אתו תעבד ובו תדבק ובשמו תשבע.
דבר	י	21	הוא תהלתך והוא אלהיך אשר-עשה אתך את-הגדלת ואת-הנוראת האלה אשר ראו עיניך.
דבר	י	22	בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב.</P>
דבר	יא	1	ואהבת את יהוה אלהיך ושמרת משמרתו וחקתיו ומשפטיו ומצותיו כל-הימים.
דבר	יא	2	וידעתם היום כי לא את-בניכם אשר לא-ידעו ואשר לא-ראו את-מוסר יהוה אלהיכם את-גדלו את-ידו החזקה וזרעו הנטויה.
דבר	יא	3	ואת-אתתיו ואת-מעשיו אשר עשה בתוך מצרים לפרעה מלך-מצרים ולכל-ארצו.
דבר	יא	4	ואשר עשה לחיל מצרים לסוסיו ולרכבו אשר הציף את-מי ים-סוף על-פניהם ברדפם אחריכם ויאבדם יהוה עד היום הזה.
דבר	יא	5	ואשר עשה לכם במדבר עד-באכם עד-המקום הזה.
דבר	יא	6	ואשר עשה לדתן ולאבירם בני אליאב בן-ראובן אשר פצתה הארץ את-פיה ותבלעם ואת-בתיהם ואת-אהליהם ואת כל-היקום אשר ברגליהם בקרב כל-ישראל.
דבר	יא	7	כי עיניכם הראת את-כל-מעשה יהוה הגדל אשר עשה.
דבר	יא	8	ושמרתם את-כל-המצוה אשר אנכי מצוך היום למען תחזקו ובאתם וירשתם את-הארץ אשר אתם עברים שמה לרשתה.
דבר	יא	9	ולמען תאריכו ימים על-האדמה אשר נשבע יהוה לאבתיכם לתת להם ולזרעם ארץ זבת חלב ודבש.</P>
דבר	יא	10	כי הארץ אשר אתה בא-שמה לרשתה לא כארץ מצרים הוא אשר יצאתם משם אשר תזרע את-זרעך והשקית ברגלך כגן הירק.
דבר	יא	11	והארץ אשר אתם עברים שמה לרשתה ארץ הרים ובקעת למטר השמים תשתה-מים.
דבר	יא	12	ארץ אשר-יהוה אלהיך דרש אתה תמיד עיני יהוה אלהיך בה מרשית השנה ועד אחרית שנה.</P>
דבר	יא	13	והיה אם-שמע תשמעו אל-מצותי אשר אנכי מצוה אתכם היום לאהבה את-יהוה אלהיכם ולעבדו בכל-לבבכם ובכל-נפשכם.
דבר	יא	14	ונתתי מטר-ארצכם בעתו יורה ומלקוש ואספת דגנך ותירשך ויצהרך.
דבר	יא	15	ונתתי עשב בשדך לבהמתך ואכלת ושבעת.
דבר	יא	16	השמרו לכם פן יפתה לבבכם וסרתם ועבדתם אלהים אחרים והשתחויתם להם.
דבר	יא	17	וחרה אף-יהוה בכם ועצר את-השמים ולא-יהיה מטר והאדמה לא תתן את-יבולה ואבדתם מהרה מעל הארץ הטבה אשר יהוה נתן לכם.
דבר	יא	18	ושמתם את-דברי אלה על-לבבכם ועל-נפשכם וקשרתם אתם לאות על-ידכם והיו לטוטפת בין עיניכם.
דבר	יא	19	ולמדתם אתם את-בניכם לדבר בם בשבתך בביתך ובלכתך בדרך ובשכבך ובקומך.
דבר	יא	20	וכתבתם על-מזוזות ביתך ובשעריך.
דבר	יא	21	למען ירבו ימיכם וימי בניכם על האדמה אשר נשבע יהוה לאבתיכם לתת להם כימי השמים על-הארץ.</P>
דבר	יא	22	כי אם-שמר תשמרון את-כל-המצוה הזאת אשר אנכי מצוה אתכם לעשתה לאהבה את-יהוה אלהיכם ללכת בכל-דרכיו ולדבקה-בו.
דבר	יא	23	והוריש יהוה את-כל-הגוים האלה מלפניכם וירשתם גוים גדלים ועצמים מכם.
דבר	יא	24	כל-המקום אשר תדרך כף-רגלכם בו לכם יהיה מן-המדבר והלבנון מן-הנהר נהר-פרת ועד הים האחרון יהיה גבלכם.
דבר	יא	25	לא-יתיצב איש בפניכם פחדכם ומוראכם יתן יהוה אלהיכם על-פני כל-הארץ אשר תדרכו-בה כאשר דבר לכם.</P>
דבר	יא	26	ראה אנכי נתן לפניכם היום ברכה וקללה.
דבר	יא	27	את-הברכה אשר תשמעו אל-מצות יהוה אלהיכם אשר אנכי מצוה אתכם היום.
דבר	יא	28	והקללה אם-לא תשמעו אל-מצות יהוה אלהיכם וסרתם מן-הדרך אשר אנכי מצוה אתכם היום ללכת אחרי אלהים אחרים אשר לא-ידעתם.</P>
דבר	יא	29	והיה כי יביאך יהוה אלהיך אל-הארץ אשר-אתה בא-שמה לרשתה ונתתה את-הברכה על-הר גרזים ואת-הקללה על-הר עיבל.
דבר	יא	30	הלא-המה בעבר הירדן אחרי דרך מבוא השמש בארץ הכנעני הישב בערבה מול הגלגל אצל אלוני מרה.
דבר	יא	31	כי אתם עברים את-הירדן לבא לרשת את-הארץ אשר-יהוה אלהיכם נתן לכם וירשתם אתה וישבתם-בה.
דבר	יא	32	ושמרתם לעשות את כל-החקים ואת-המשפטים אשר אנכי נתן לפניכם היום.</P>
דבר	יב	1	אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה כל-הימים אשר-אתם חיים על-האדמה.
דבר	יב	2	אבד תאבדון את-כל-המקמות אשר עבדו-שם הגוים אשר אתם ירשים אתם את-אלהיהם על-ההרים הרמים ועל-הגבעות ותחת כל-עץ רענן.
דבר	יב	3	ונתצתם את-מזבחתם ושברתם את-מצבתם ואשריהם תשרפון באש ופסילי אלהיהם תגדעון ואבדתם את-שמם מן-המקום ההוא.
דבר	יב	4	לא-תעשון כן ליהוה אלהיכם.
דבר	יב	5	כי אם-אל-המקום אשר-יבחר יהוה אלהיכם מכל-שבטיכם לשום את-שמו שם לשכנו תדרשו ובאת שמה.
דבר	יב	6	והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם.
דבר	יב	7	ואכלתם-שם לפני יהוה אלהיכם ושמחתם בכל משלח ידכם אתם ובתיכם אשר ברכך יהוה אלהיך.
דבר	יב	8	לא תעשון ככל אשר אנחנו עשים פה היום איש כל-הישר בעיניו.
דבר	יב	9	כי לא-באתם עד-עתה אל-המנוחה ואל-הנחלה אשר-יהוה אלהיך נתן לך.
דבר	יב	10	ועברתם את-הירדן וישבתם בארץ אשר-יהוה אלהיכם מנחיל אתכם והניח לכם מכל-איביכם מסביב וישבתם-בטח.
דבר	יב	11	והיה המקום אשר-יבחר יהוה אלהיכם בו לשכן שמו שם שמה תביאו את כל-אשר אנכי מצוה אתכם עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה.
דבר	יב	12	ושמחתם לפני יהוה אלהיכם אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם.
דבר	יב	13	השמר לך פן-תעלה עלתיך בכל-מקום אשר תראה.
דבר	יב	14	כי אם-במקום אשר-יבחר יהוה באחד שבטיך שם תעלה עלתיך ושם תעשה כל אשר אנכי מצוך.
דבר	יב	15	רק בכל-אות נפשך תזבח ואכלת בשר כברכת יהוה אלהיך אשר נתן-לך בכל-שעריך הטמא והטהור יאכלנו כצבי וכאיל.
דבר	יב	16	רק הדם לא תאכלו על-הארץ תשפכנו כמים.
דבר	יב	17	לא-תוכל לאכל בשעריך מעשר דגנך ותירשך ויצהרך ובכרת בקרך וצאנך וכל-נדריך אשר תדר ונדבתיך ותרומת ידך.
דבר	יב	18	כי אם-לפני יהוה אלהיך תאכלנו במקום אשר יבחר יהוה אלהיך בו אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך.
דבר	יב	19	השמר לך פן-תעזב את-הלוי כל-ימיך על-אדמתך.</P>
דבר	יב	20	כי-ירחיב יהוה אלהיך את-גבלך כאשר דבר-לך ואמרת אכלה בשר כי-תאוה נפשך לאכל בשר בכל-אות נפשך תאכל בשר.
דבר	יב	21	כי-ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך ואכלת בשעריך בכל אות נפשך.
דבר	יב	22	אך כאשר יאכל את-הצבי ואת-האיל כן תאכלנו הטמא והטהור יחדו יאכלנו.
דבר	יב	23	רק חזק לבלתי אכל הדם כי הדם הוא הנפש ולא-תאכל הנפש עם-הבשר.
דבר	יב	24	לא תאכלנו על-הארץ תשפכנו כמים.
דבר	יב	25	לא תאכלנו למען ייטב לך ולבניך אחריך כי-תעשה הישר בעיני יהוה.
דבר	יב	26	רק קדשיך אשר-יהיו לך ונדריך תשא ובאת אל-המקום אשר-יבחר יהוה.
דבר	יב	27	ועשית עלתיך הבשר והדם על-מזבח יהוה אלהיך ודם-זבחיך ישפך על-מזבח יהוה אלהיך והבשר תאכל.
דבר	יב	28	שמר ושמעת את כל-הדברים האלה אשר אנכי מצוך למען ייטב לך ולבניך אחריך עד-עולם כי תעשה הטוב והישר בעיני יהוה אלהיך.</P>
דבר	יב	29	כי-יכרית יהוה אלהיך את-הגוים אשר אתה בא-שמה לרשת אותם מפניך וירשת אתם וישבת בארצם.
דבר	יב	30	השמר לך פן-תנקש אחריהם אחרי השמדם מפניך ופן-תדרש לאלהיהם לאמר איכה יעבדו הגוים האלה את-אלהיהם ואעשה-כן גם-אני.
דבר	יב	31	לא-תעשה כן ליהוה אלהיך כי כל-תועבת יהוה אשר שנא עשו לאלהיהם כי גם את-בניהם ואת-בנתיהם ישרפו באש לאלהיהם.</P>
דבר	יג	1	את כל-הדבר אשר אנכי מצוה אתכם אתו תשמרו לעשות לא-תסף עליו ולא תגרע ממנו.</P>
דבר	יג	2	כי-יקום בקרבך נביא או חלם חלום ונתן אליך אות או מופת.
דבר	יג	3	ובא האות והמופת אשר-דבר אליך לאמר נלכה אחרי אלהים אחרים אשר לא-ידעתם ונעבדם.
דבר	יג	4	לא תשמע אל-דברי הנביא ההוא או אל-חולם החלום ההוא כי מנסה יהוה אלהיכם אתכם לדעת הישכם אהבים את-יהוה אלהיכם בכל-לבבכם ובכל-נפשכם.
דבר	יג	5	אחרי יהוה אלהיכם תלכו ואתו תיראו ואת-מצותיו תשמרו ובקלו תשמעו ואתו תעבדו ובו תדבקון.
דבר	יג	6	והנביא ההוא או חלם החלום ההוא יומת כי דבר-סרה על-יהוה אלהיכם המוציא אתכם מארץ מצרים והפדך מבית עבדים להדיחך מן-הדרך אשר צוך יהוה אלהיך ללכת בה ובערת הרע מקרבך.
דבר	יג	7	כי יסיתך אחיך בן-אמך או-בנך או-בתך או אשת חיקך או רעך אשר כנפשך בסתר לאמר נלכה ונעבדה אלהים אחרים אשר לא ידעת אתה ואבתיך.
דבר	יג	8	מאלהי העמים אשר סביבתיכם הקרבים אליך או הרחקים ממך מקצה הארץ ועד-קצה הארץ.
דבר	יג	9	לא-תאבה לו ולא תשמע אליו ולא-תחוס עינך עליו ולא-תחמל ולא-תכסה עליו.
דבר	יג	10	כי הרג תהרגנו ידך תהיה-בו בראשונה להמיתו ויד כל-העם באחרנה.
דבר	יג	11	וסקלתו באבנים ומת כי בקש להדיחך מעל יהוה אלהיך המוציאך מארץ מצרים מבית עבדים.
דבר	יג	12	וכל-ישראל ישמעו ויראון ולא-יוספו לעשות כדבר הרע הזה בקרבך.</P>
דבר	יג	13	כי-תשמע באחת עריך אשר יהוה אלהיך נתן לך לשבת שם לאמר.
דבר	יג	14	יצאו אנשים בני-בליעל מקרבך וידיחו את-ישבי עירם לאמר נלכה ונעבדה אלהים אחרים אשר לא-ידעתם.
דבר	יג	15	ודרשת וחקרת ושאלת היטב והנה אמת נכון הדבר נעשתה התועבה הזאת בקרבך.
דבר	יג	16	הכה תכה את-ישבי העיר ההוא לפי-חרב החרם אתה ואת-כל-אשר-בה ואת-בהמתה לפי-חרב.
דבר	יג	17	ואת-כל-שללה תקבץ אל-תוך רחבה ושרפת באש את-העיר ואת-כל-שללה כליל ליהוה אלהיך והיתה תל עולם לא תבנה עוד.
דבר	יג	18	ולא-ידבק בידך מאומה מן-החרם למען ישוב יהוה מחרון אפו ונתן-לך רחמים ורחמך והרבך כאשר נשבע לאבתיך.
דבר	יג	19	כי תשמע בקול יהוה אלהיך לשמר את-כל-מצותיו אשר אנכי מצוך היום לעשות הישר בעיני יהוה אלהיך.</P>
דבר	יד	1	בנים אתם ליהוה אלהיכם לא תתגדדו ולא-תשימו קרחה בין עיניכם למת.
דבר	יד	2	כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על-פני האדמה.</P>
דבר	יד	3	לא תאכל כל-תועבה.
דבר	יד	4	זאת הבהמה אשר תאכלו שור שה כשבים ושה עזים.
דבר	יד	5	איל וצבי ויחמור ואקו ודישן ותאו וזמר.
דבר	יד	6	וכל-בהמה מפרסת פרסה ושסעת שסע שתי פרסות מעלת גרה בבהמה אתה תאכלו.
דבר	יד	7	אך את-זה לא תאכלו ממעלי הגרה וממפריסי הפרסה השסועה את-הגמל ואת-הארנבת ואת-השפן כי-מעלה גרה המה ופרסה לא הפריסו טמאים הם לכם.
דבר	יד	8	ואת-החזיר כי-מפריס פרסה הוא ולא גרה טמא הוא לכם מבשרם לא תאכלו ובנבלתם לא תגעו.</P>
דבר	יד	9	את-זה תאכלו מכל אשר במים כל אשר-לו סנפיר וקשקשת תאכלו.
דבר	יד	10	וכל אשר אין-לו סנפיר וקשקשת לא תאכלו טמא הוא לכם.</P>
דבר	יד	11	כל-צפור טהרה תאכלו.
דבר	יד	12	וזה אשר לא-תאכלו מהם הנשר והפרס והעזניה.
דבר	יד	13	והראה ואת-האיה והדיה למינה.
דבר	יד	14	ואת כל-ערב למינו.
דבר	יד	15	ואת בת היענה ואת-התחמס ואת-השחף ואת-הנץ למינהו.
דבר	יד	16	את-הכוס ואת-הינשוף והתנשמת.
דבר	יד	17	והקאת ואת-הרחמה ואת-השלך.
דבר	יד	18	והחסידה והאנפה למינה והדוכיפת והעטלף.
דבר	יד	19	וכל שרץ העוף טמא הוא לכם לא יאכלו.
דבר	יד	20	כל-עוף טהור תאכלו.
דבר	יד	21	לא תאכלו כל-נבלה לגר אשר-בשעריך תתננה ואכלה או מכר לנכרי כי עם קדוש אתה ליהוה אלהיך לא-תבשל גדי בחלב אמו.</P>
דבר	יד	22	עשר תעשר את כל-תבואת זרעך היצא השדה שנה שנה.
דבר	יד	23	ואכלת לפני יהוה אלהיך במקום אשר-יבחר לשכן שמו שם מעשר דגנך תירשך ויצהרך ובכרת בקרך וצאנך למען תלמד ליראה את-יהוה אלהיך כל-הימים.
דבר	יד	24	וכי-ירבה ממך הדרך כי לא תוכל שאתו כי-ירחק ממך המקום אשר יבחר יהוה אלהיך לשום שמו שם כי יברכך יהוה אלהיך.
דבר	יד	25	ונתתה בכסף וצרת הכסף בידך והלכת אל-המקום אשר יבחר יהוה אלהיך בו.
דבר	יד	26	ונתתה הכסף בכל אשר-תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך.
דבר	יד	27	והלוי אשר-בשעריך לא תעזבנו כי אין לו חלק ונחלה עמך.</P>
דבר	יד	28	מקצה שלש שנים תוציא את-כל-מעשר תבואתך בשנה ההוא והנחת בשעריך.
דבר	יד	29	ובא הלוי כי אין-לו חלק ונחלה עמך והגר והיתום והאלמנה אשר בשעריך ואכלו ושבעו למען יברכך יהוה אלהיך בכל-מעשה ידך אשר תעשה.</P>
דבר	יז	1	לא-תזבח ליהוה אלהיך שור ושה אשר יהיה בו מום כל דבר רע כי תועבת יהוה אלהיך הוא.</P>
דבר	יז	2	כי-ימצא בקרבך באחד שעריך אשר-יהוה אלהיך נתן לך איש או-אשה אשר יעשה את-הרע בעיני יהוה-אלהיך לעבר בריתו.
דבר	יז	3	וילך ויעבד אלהים אחרים וישתחו להם ולשמש או לירח או לכל-צבא השמים אשר לא-צויתי.
דבר	יז	4	והגד-לך ושמעת ודרשת היטב והנה אמת נכון הדבר נעשתה התועבה הזאת בישראל.
דבר	יז	5	והוצאת את-האיש ההוא או את-האשה ההוא אשר עשו את-הדבר הרע הזה אל-שעריך את-האיש או את-האשה וסקלתם באבנים ומתו.
דבר	יז	6	על-פי שנים עדים או שלשה עדים יומת המת לא יומת על-פי עד אחד.
דבר	יז	7	יד העדים תהיה-בו בראשנה להמיתו ויד כל-העם באחרנה ובערת הרע מקרבך.</P>
דבר	יז	8	כי יפלא ממך דבר למשפט בין-דם לדם בין-דין לדין ובין נגע לנגע דברי ריבת בשעריך וקמת ועלית אל-המקום אשר יבחר יהוה אלהיך בו.
דבר	יז	9	ובאת אל-הכהנים הלוים ואל-השפט אשר יהיה בימים ההם ודרשת והגידו לך את דבר המשפט.
דבר	יז	10	ועשית על-פי הדבר אשר יגידו לך מן-המקום ההוא אשר יבחר יהוה ושמרת לעשות ככל אשר יורוך.
דבר	יז	11	על-פי התורה אשר יורוך ועל-המשפט אשר-יאמרו לך תעשה לא תסור מן-הדבר אשר-יגידו לך ימין ושמאל.
דבר	יז	12	והאיש אשר-יעשה בזדון לבלתי שמע אל-הכהן העמד לשרת שם את-יהוה אלהיך או אל-השפט ומת האיש ההוא ובערת הרע מישראל.
דבר	יז	13	וכל-העם ישמעו ויראו ולא יזידון עוד.</P>
דבר	יז	14	כי-תבא אל-הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל-הגוים אשר סביבתי.
דבר	יז	15	שום תשים עליך מלך אשר יבחר יהוה אלהיך בו מקרב אחיך תשים עליך מלך לא תוכל לתת עליך איש נכרי אשר לא-אחיך הוא.
דבר	יז	16	רק לא-ירבה-לו סוסים ולא-ישיב את-העם מצרימה למען הרבות סוס ויהוה אמר לכם לא תספון לשוב בדרך הזה עוד.
דבר	יז	17	ולא ירבה-לו נשים ולא יסור לבבו וכסף וזהב לא ירבה-לו מאד.
דבר	יז	18	והיה כשבתו על כסא ממלכתו וכתב לו את-משנה התורה הזאת על-ספר מלפני הכהנים הלוים.
דבר	יז	19	והיתה עמו וקרא בו כל-ימי חייו למען ילמד ליראה את-יהוה אלהיו לשמר את-כל-דברי התורה הזאת ואת-החקים האלה לעשתם.
דבר	יז	20	לבלתי רום-לבבו מאחיו ולבלתי סור מן-המצוה ימין ושמאול למען יאריך ימים על-ממלכתו הוא ובניו בקרב ישראל.</P>
דבר	יח	1	לא-יהיה לכהנים הלוים כל-שבט לוי חלק ונחלה עם-ישראל אשי יהוה ונחלתו יאכלון.
דבר	יח	2	ונחלה לא-יהיה-לו בקרב אחיו יהוה הוא נחלתו כאשר דבר-לו.</P>
דבר	יח	3	וזה יהיה משפט הכהנים מאת העם מאת זבחי הזבח אם-שור אם-שה ונתן לכהן הזרע והלחיים והקבה.
דבר	יח	4	ראשית דגנך תירשך ויצהרך וראשית גז צאנך תתן-לו.
דבר	יח	5	כי בו בחר יהוה אלהיך מכל-שבטיך לעמד לשרת בשם-יהוה הוא ובניו כל-הימים.</P>
דבר	יח	6	וכי-יבא הלוי מאחד שעריך מכל-ישראל אשר-הוא גר שם ובא בכל-אות נפשו אל-המקום אשר-יבחר יהוה.
דבר	יח	7	ושרת בשם יהוה אלהיו ככל-אחיו הלוים העמדים שם לפני יהוה.
דבר	יח	8	חלק כחלק יאכלו לבד ממכריו על-האבות.</P>
דבר	יח	9	כי אתה בא אל-הארץ אשר-יהוה אלהיך נתן לך לא-תלמד לעשות כתועבת הגוים ההם.
דבר	יח	10	לא-ימצא בך מעביר בנו-ובתו באש קסם קסמים מעונן ומנחש ומכשף.
דבר	יח	11	וחבר חבר ושאל אוב וידעני ודרש אל-המתים.
דבר	יח	12	כי-תועבת יהוה כל-עשה אלה ובגלל התועבת האלה יהוה אלהיך מוריש אותם מפניך.
דבר	יח	13	תמים תהיה עם יהוה אלהיך.
דבר	יח	14	כי הגוים האלה אשר אתה יורש אותם אל-מעננים ואל-קסמים ישמעו ואתה לא כן נתן לך יהוה אלהיך.
דבר	יח	15	נביא מקרבך מאחיך כמני יקים לך יהוה אלהיך אליו תשמעון.
דבר	יח	16	ככל אשר-שאלת מעם יהוה אלהיך בחרב ביום הקהל לאמר לא אסף לשמע את-קול יהוה אלהי ואת-האש הגדלה הזאת לא-אראה עוד ולא אמות.
דבר	יח	17	ויאמר יהוה אלי היטיבו אשר דברו.
דבר	יח	18	נביא אקים להם מקרב אחיהם כמוך ונתתי דברי בפיו ודבר אליהם את כל-אשר אצונו.
דבר	יח	19	והיה האיש אשר לא-ישמע אל-דברי אשר ידבר בשמי אנכי אדרש מעמו.
דבר	יח	20	אך הנביא אשר יזיד לדבר דבר בשמי את אשר לא-צויתיו לדבר ואשר ידבר בשם אלהים אחרים ומת הנביא ההוא.
דבר	יח	21	וכי תאמר בלבבך איכה נדע את-הדבר אשר לא-דברו יהוה.
דבר	יח	22	אשר ידבר הנביא בשם יהוה ולא-יהיה הדבר ולא יבא הוא הדבר אשר לא-דברו יהוה בזדון דברו הנביא לא תגור ממנו.</P>
דבר	יט	1	כי-יכרית יהוה אלהיך את-הגוים אשר יהוה אלהיך נתן לך את-ארצם וירשתם וישבת בעריהם ובבתיהם.
דבר	יט	2	שלוש ערים תבדיל לך בתוך ארצך אשר יהוה אלהיך נתן לך לרשתה.
דבר	יט	3	תכין לך הדרך ושלשת את-גבול ארצך אשר ינחילך יהוה אלהיך והיה לנוס שמה כל-רצח.
דבר	יט	4	וזה דבר הרצח אשר-ינוס שמה וחי אשר יכה את-רעהו בבלי-דעת והוא לא-שנא לו מתמל שלשם.
דבר	יט	5	ואשר יבא את-רעהו ביער לחטב עצים ונדחה ידו בגרזן לכרת העץ ונשל הברזל מן-העץ ומצא את-רעהו ומת הוא ינוס אל-אחת הערים-האלה וחי.
דבר	יט	6	פן-ירדף גאל הדם אחרי הרצח כי-יחם לבבו והשיגו כי-ירבה הדרך והכהו נפש ולו אין משפט-מות כי לא שנא הוא לו מתמול שלשום.
דבר	יט	7	על-כן אנכי מצוך לאמר שלש ערים תבדיל לך.
דבר	יט	8	ואם-ירחיב יהוה אלהיך את-גבלך כאשר נשבע לאבתיך ונתן לך את-כל-הארץ אשר דבר לתת לאבתיך.
דבר	יט	9	כי-תשמר את-כל-המצוה הזאת לעשתה אשר אנכי מצוך היום לאהבה את-יהוה אלהיך וללכת בדרכיו כל-הימים ויספת לך עוד שלש ערים על השלש האלה.
דבר	יט	10	ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים.</P>
דבר	יט	11	וכי-יהיה איש שנא לרעהו וארב לו וקם עליו והכהו נפש ומת ונס אל-אחת הערים האל.
דבר	יט	12	ושלחו זקני עירו ולקחו אתו משם ונתנו אתו ביד גאל הדם ומת.
דבר	יט	13	לא-תחוס עינך עליו ובערת דם-הנקי מישראל וטוב לך.</P>
דבר	יט	14	לא תסיג גבול רעך אשר גבלו ראשנים בנחלתך אשר תנחל בארץ אשר יהוה אלהיך נתן לך לרשתה.</P>
דבר	יט	15	לא-יקום עד אחד באיש לכל-עון ולכל-חטאת בכל-חטא אשר יחטא על-פי שני עדים או על-פי שלשה-עדים יקום דבר.
דבר	יט	16	כי-יקום עד-חמס באיש לענות בו סרה.
דבר	יט	17	ועמדו שני-האנשים אשר-להם הריב לפני יהוה לפני הכהנים והשפטים אשר יהיו בימים ההם.
דבר	יט	18	ודרשו השפטים היטב והנה עד-שקר העד שקר ענה באחיו.
דבר	יט	19	ועשיתם לו כאשר זמם לעשות לאחיו ובערת הרע מקרבך.
דבר	יט	20	והנשארים ישמעו ויראו ולא-יספו לעשות עוד כדבר הרע הזה בקרבך.
דבר	יט	21	ולא תחוס עינך נפש בנפש עין בעין שן בשן יד ביד רגל ברגל.</P>
דבר	כ	1	כי-תצא למלחמה על-איבך וראית סוס ורכב עם רב ממך לא תירא מהם כי-יהוה אלהיך עמך המעלך מארץ מצרים.
דבר	כ	2	והיה כקרבכם אל-המלחמה ונגש הכהן ודבר אל-העם.
דבר	כ	3	ואמר אלהם שמע ישראל אתם קרבים היום למלחמה על-איביכם אל-ירך לבבכם אל-תיראו ואל-תחפזו ואל-תערצו מפניהם.
דבר	כ	4	כי יהוה אלהיכם ההלך עמכם להלחם לכם עם-איביכם להושיע אתכם.
דבר	כ	5	ודברו השטרים אל-העם לאמר מי-האיש אשר בנה בית-חדש ולא חנכו ילך וישב לביתו פן-ימות במלחמה ואיש אחר יחנכנו.
דבר	כ	6	ומי-האיש אשר-נטע כרם ולא חללו ילך וישב לביתו פן-ימות במלחמה ואיש אחר יחללנו.
דבר	כ	7	ומי-האיש אשר-ארש אשה ולא לקחה ילך וישב לביתו פן-ימות במלחמה ואיש אחר יקחנה.
דבר	כ	8	ויספו השטרים לדבר אל-העם ואמרו מי-האיש הירא ורך הלבב ילך וישב לביתו ולא ימס את-לבב אחיו כלבבו.
דבר	כ	9	והיה ככלת השטרים לדבר אל-העם ופקדו שרי צבאות בראש העם.</P>
דבר	כ	10	כי-תקרב אל-עיר להלחם עליה וקראת אליה לשלום.
דבר	כ	11	והיה אם-שלום תענך ופתחה לך והיה כל-העם הנמצא-בה יהיו לך למס ועבדוך.
דבר	כ	12	ואם-לא תשלים עמך ועשתה עמך מלחמה וצרת עליה.
דבר	כ	13	ונתנה יהוה אלהיך בידך והכית את-כל-זכורה לפי-חרב.
דבר	כ	14	רק הנשים והטף והבהמה וכל אשר יהיה בעיר כל-שללה תבז לך ואכלת את-שלל איביך אשר נתן יהוה אלהיך לך.
דבר	כ	15	כן תעשה לכל-הערים הרחקת ממך מאד אשר לא-מערי הגוים-האלה הנה.
דבר	כ	16	רק מערי העמים האלה אשר יהוה אלהיך נתן לך נחלה לא תחיה כל-נשמה.
דבר	כ	17	כי-החרם תחרימם החתי והאמרי הכנעני והפרזי החוי והיבוסי כאשר צוך יהוה אלהיך.
דבר	כ	18	למען אשר לא-ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם.</P>
דבר	כ	19	כי-תצור אל-עיר ימים רבים להלחם עליה לתפשה לא-תשחית את-עצה לנדח עליו גרזן כי ממנו תאכל ואתו לא תכרת כי האדם עץ השדה לבא מפניך במצור.
דבר	כ	20	רק עץ אשר-תדע כי-לא-עץ מאכל הוא אתו תשחית וכרת ובנית מצור על-העיר אשר-הוא עשה עמך מלחמה עד רדתה.</P>
דבר	כא	1	כי-ימצא חלל באדמה אשר יהוה אלהיך נתן לך לרשתה נפל בשדה לא נודע מי הכהו.
דבר	כא	2	ויצאו זקניך ושפטיך ומדדו אל-הערים אשר סביבת החלל.
דבר	כא	3	והיה העיר הקרבה אל-החלל ולקחו זקני העיר ההוא עגלת בקר אשר לא-עבד בה אשר לא-משכה בעל.
דבר	כא	4	והורדו זקני העיר ההוא את-העגלה אל-נחל איתן אשר לא-יעבד בו ולא יזרע וערפו-שם את-העגלה בנחל.
דבר	כא	5	ונגשו הכהנים בני לוי כי בם בחר יהוה אלהיך לשרתו ולברך בשם יהוה ועל-פיהם יהיה כל-ריב וכל-נגע.
דבר	כא	6	וכל זקני העיר ההוא הקרבים אל-החלל ירחצו את-ידיהם על-העגלה הערופה בנחל.
דבר	כא	7	וענו ואמרו ידינו לא שפכה את-הדם הזה ועינינו לא ראו.
דבר	כא	8	כפר לעמך ישראל אשר-פדית יהוה ואל-תתן דם נקי בקרב עמך ישראל ונכפר להם הדם.
דבר	כא	9	ואתה תבער הדם הנקי מקרבך כי-תעשה הישר בעיני יהוה.</P>
דבר	כא	10	כי-תצא למלחמה על-איביך ונתנו יהוה אלהיך בידך ושבית שביו.
דבר	כא	11	וראית בשביה אשת יפת-תאר וחשקת בה ולקחת לך לאשה.
דבר	כא	12	והבאתה אל-תוך ביתך וגלחה את-ראשה ועשתה את-צפרניה.
דבר	כא	13	והסירה את-שמלת שביה מעליה וישבה בביתך ובכתה את-אביה ואת-אמה ירח ימים ואחר כן תבוא אליה ובעלתה והיתה לך לאשה.
דבר	כא	14	והיה אם-לא חפצת בה ושלחתה לנפשה ומכר לא-תמכרנה בכסף לא-תתעמר בה תחת אשר עניתה.</P>
דבר	כא	15	כי-תהיין לאיש שתי נשים האחת אהובה והאחת שנואה וילדו-לו בנים האהובה והשנואה והיה הבן הבכר לשניאה.
דבר	כא	16	והיה ביום הנחילו את-בניו את אשר-יהיה לו לא יוכל לבכר את-בן-האהובה על-פני בן-השנואה הבכר.
דבר	כא	17	כי את-הבכר בן-השנואה יכיר לתת לו פי שנים בכל אשר-ימצא לו כי-הוא ראשית אנו לו משפט הבכרה.</P>
דבר	כא	18	כי-יהיה לאיש בן סורר ומורה איננו שמע בקול אביו ובקול אמו ויסרו אתו ולא ישמע אליהם.
דבר	כא	19	ותפשו בו אביו ואמו והוציאו אתו אל-זקני עירו ואל-שער מקמו.
דבר	כא	20	ואמרו אל-זקני עירו בננו זה סורר ומרה איננו שמע בקלנו זולל וסבא.
דבר	כא	21	ורגמהו כל-אנשי עירו באבנים ומת ובערת הרע מקרבך וכל-ישראל ישמעו ויראו.</P>
דבר	כא	22	וכי-יהיה באיש חטא משפט-מות והומת ותלית אתו על-עץ.
דבר	כא	23	לא-תלין נבלתו על-העץ כי-קבור תקברנו ביום ההוא כי-קללת אלהים תלוי ולא תטמא את-אדמתך אשר יהוה אלהיך נתן לך נחלה.</P>
דבר	כב	1	לא-תראה את-שור אחיך או את-שיו נדחים והתעלמת מהם השב תשיבם לאחיך.
דבר	כב	2	ואם-לא קרוב אחיך אליך ולא ידעתו ואספתו אל-תוך ביתך והיה עמך עד דרש אחיך אתו והשבתו לו.
דבר	כב	3	וכן תעשה לחמרו וכן תעשה לשמלתו וכן תעשה לכל-אבדת אחיך אשר-תאבד ממנו ומצאתה לא תוכל להתעלם.</P>
דבר	כב	4	לא-תראה את-חמור אחיך או שורו נפלים בדרך והתעלמת מהם הקם תקים עמו.</P>
דבר	כב	5	לא-יהיה כלי-גבר על-אשה ולא-ילבש גבר שמלת אשה כי תועבת יהוה אלהיך כל-עשה אלה.</P>
דבר	כב	6	כי יקרא קן-צפור לפניך בדרך בכל-עץ או על-הארץ אפרחים או ביצים והאם רבצת על-האפרחים או על-הביצים לא-תקח האם על-הבנים.
דבר	כב	7	שלח תשלח את-האם ואת-הבנים תקח-לך למען ייטב לך והארכת ימים.</P>
דבר	כב	8	כי תבנה בית חדש ועשית מעקה לגגך ולא-תשים דמים בביתך כי-יפל הנפל ממנו.
דבר	כב	9	לא-תזרע כרמך כלאים פן-תקדש המלאה הזרע אשר תזרע ותבואת הכרם.</P>
דבר	כב	10	לא-תחרש בשור-ובחמר יחדו.
דבר	כב	11	לא תלבש שעטנז צמר ופשתים יחדו.</P>
דבר	כב	12	גדלים תעשה-לך על-ארבע כנפות כסותך אשר תכסה-בה.</P>
דבר	כב	13	כי-יקח איש אשה ובא אליה ושנאה.
דבר	כב	14	ושם לה עלילת דברים והוצא עליה שם רע ואמר את-האשה הזאת לקחתי ואקרב אליה ולא-מצאתי לה בתולים.
דבר	כב	15	ולקח אבי הנער ואמה והוציאו את-בתולי הנער אל-זקני העיר השערה.
דבר	כב	16	ואמר אבי הנער אל-הזקנים את-בתי נתתי לאיש הזה לאשה וישנאה.
דבר	כב	17	והנה-הוא שם עלילת דברים לאמר לא-מצאתי לבתך בתולים ואלה בתולי בתי ופרשו השמלה לפני זקני העיר.
דבר	כב	18	ולקחו זקני העיר-ההוא את-האיש ויסרו אתו.
דבר	כב	19	וענשו אתו מאה כסף ונתנו לאבי הנערה כי הוציא שם רע על בתולת ישראל ולו-תהיה לאשה לא-יוכל לשלחה כל-ימיו.</P>
דבר	כב	20	ואם-אמת היה הדבר הזה לא-נמצאו בתולים לנער.
דבר	כב	21	והוציאו את-הנער אל-פתח בית-אביה וסקלוה אנשי עירה באבנים ומתה כי-עשתה נבלה בישראל לזנות בית אביה ובערת הרע מקרבך.</P>
דבר	כב	22	כי-ימצא איש שכב עם-אשה בעלת-בעל ומתו גם-שניהם האיש השכב עם-האשה והאשה ובערת הרע מישראל.</P>
דבר	כב	23	כי יהיה נער בתולה מארשה לאיש ומצאה איש בעיר ושכב עמה.
דבר	כב	24	והוצאתם את-שניהם אל-שער העיר ההוא וסקלתם אתם באבנים ומתו את-הנער על-דבר אשר לא-צעקה בעיר ואת-האיש על-דבר אשר-ענה את-אשת רעהו ובערת הרע מקרבך.</P>
דבר	כב	25	ואם-בשדה ימצא האיש את-הנער המארשה והחזיק-בה האיש ושכב עמה ומת האיש אשר-שכב עמה לבדו.
דבר	כב	26	ולנער לא-תעשה דבר אין לנער חטא מות כי כאשר יקום איש על-רעהו ורצחו נפש כן הדבר הזה.
דבר	כב	27	כי בשדה מצאה צעקה הנער המארשה ואין מושיע לה.</P>
דבר	כב	28	כי-ימצא איש נער בתולה אשר לא-ארשה ותפשה ושכב עמה ונמצאו.
דבר	כב	29	ונתן האיש השכב עמה לאבי הנער חמשים כסף ולו-תהיה לאשה תחת אשר ענה לא-יוכל שלחה כל-ימיו.</P>
דבר	כג	1	לא-יקח איש את-אשת אביו ולא יגלה כנף אביו.</P>
דבר	כג	2	לא-יבא פצוע-דכה וכרות שפכה בקהל יהוה.</P>
דבר	כג	3	לא-יבא ממזר בקהל יהוה גם דור עשירי לא-יבא לו בקהל יהוה.</P>
דבר	כג	4	לא-יבא עמוני ומואבי בקהל יהוה גם דור עשירי לא-יבא להם בקהל יהוה עד-עולם.
דבר	כג	5	על-דבר אשר לא-קדמו אתכם בלחם ובמים בדרך בצאתכם ממצרים ואשר שכר עליך את-בלעם בן-בעור מפתור ארם נהרים לקללך.
דבר	כג	6	ולא-אבה יהוה אלהיך לשמע אל-בלעם ויהפך יהוה אלהיך לך את-הקללה לברכה כי אהבך יהוה אלהיך.
דבר	כג	7	לא-תדרש שלמם וטבתם כל-ימיך לעולם.</P>
דבר	כג	8	לא-תתעב אדמי כי אחיך הוא לא-תתעב מצרי כי-גר היית בארצו.
דבר	כג	9	בנים אשר-יולדו להם דור שלישי יבא להם בקהל יהוה.</P>
דבר	כג	10	כי-תצא מחנה על-איביך ונשמרת מכל דבר רע.
דבר	כג	11	כי-יהיה בך איש אשר לא-יהיה טהור מקרה-לילה ויצא אל-מחוץ למחנה לא יבא אל-תוך המחנה.
דבר	כג	12	והיה לפנות-ערב ירחץ במים וכבא השמש יבא אל-תוך המחנה.
דבר	כג	13	ויד תהיה לך מחוץ למחנה ויצאת שמה חוץ.
דבר	כג	14	ויתד תהיה לך על-אזנך והיה בשבתך חוץ וחפרתה בה ושבת וכסית את-צאתך.
דבר	כג	15	כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש ולא-יראה בך ערות דבר ושב מאחריך.</P>
דבר	כג	16	לא-תסגיר עבד אל-אדניו אשר-ינצל אליך מעם אדניו.
דבר	כג	17	עמך ישב בקרבך במקום אשר-יבחר באחד שעריך בטוב לו לא תוננו.</P>
דבר	כג	18	לא-תהיה קדשה מבנות ישראל ולא-יהיה קדש מבני ישראל.
דבר	כג	19	לא-תביא אתנן זונה ומחיר כלב בית יהוה אלהיך לכל-נדר כי תועבת יהוה אלהיך גם-שניהם.</P>
דבר	כג	20	לא-תשיך לאחיך נשך כסף נשך אכל נשך כל-דבר אשר ישך.
דבר	כג	21	לנכרי תשיך ולאחיך לא תשיך למען יברכך יהוה אלהיך בכל משלח ידך על-הארץ אשר-אתה בא-שמה לרשתה.</P>
דבר	כג	22	כי-תדר נדר ליהוה אלהיך לא תאחר לשלמו כי-דרש ידרשנו יהוה אלהיך מעמך והיה בך חטא.
דבר	כג	23	וכי תחדל לנדר לא-יהיה בך חטא.
דבר	כג	24	מוצא שפתיך תשמר ועשית כאשר נדרת ליהוה אלהיך נדבה אשר דברת בפיך.</P>
דבר	כג	25	כי תבא בכרם רעך ואכלת ענבים כנפשך שבעך ואל-כליך לא תתן.</P>
דבר	כג	26	כי תבא בקמת רעך וקטפת מלילת בידך וחרמש לא תניף על קמת רעך.</P>
דבר	כד	1	כי-יקח איש אשה ובעלה והיה אם-לא תמצא-חן בעיניו כי-מצא בה ערות דבר וכתב לה ספר כריתת ונתן בידה ושלחה מביתו.
דבר	כד	2	ויצאה מביתו והלכה והיתה לאיש-אחר.
דבר	כד	3	ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר-לקחה לו לאשה.
דבר	כד	4	לא-יוכל בעלה הראשון אשר-שלחה לשוב לקחתה להיות לו לאשה אחרי אשר הטמאה כי-תועבה הוא לפני יהוה ולא תחטיא את-הארץ אשר יהוה אלהיך נתן לך נחלה.</P>
דבר	כד	5	כי-יקח איש אשה חדשה לא יצא בצבא ולא-יעבר עליו לכל-דבר נקי יהיה לביתו שנה אחת ושמח את-אשתו אשר-לקח.
דבר	כד	6	לא-יחבל רחים ורכב כי-נפש הוא חבל.</P>
דבר	כד	7	כי-ימצא איש גנב נפש מאחיו מבני ישראל והתעמר-בו ומכרו ומת הגנב ההוא ובערת הרע מקרבך.</P>
דבר	כד	8	השמר בנגע-הצרעת לשמר מאד ולעשות ככל אשר-יורו אתכם הכהנים הלוים כאשר צויתם תשמרו לעשות.
דבר	כד	9	זכור את אשר-עשה יהוה אלהיך למרים בדרך בצאתכם ממצרים.</P>
דבר	כד	10	כי-תשה ברעך משאת מאומה לא-תבא אל-ביתו לעבט עבטו.
דבר	כד	11	בחוץ תעמד והאיש אשר אתה נשה בו יוציא אליך את-העבוט החוצה.
דבר	כד	12	ואם-איש עני הוא לא תשכב בעבטו.
דבר	כד	13	השב תשיב לו את-העבוט כבוא השמש ושכב בשלמתו וברכך ולך תהיה צדקה לפני יהוה אלהיך.</P>
דבר	כד	14	לא-תעשק שכיר עני ואביון מאחיך או מגרך אשר בארצך בשעריך.
דבר	כד	15	ביומו תתן שכרו ולא-תבוא עליו השמש כי עני הוא ואליו הוא נשא את-נפשו ולא-יקרא עליך אל-יהוה והיה בך חטא.</P>
דבר	כד	16	לא-יומתו אבות על-בנים ובנים לא-יומתו על-אבות איש בחטאו יומתו.</P>
דבר	כד	17	לא תטה משפט גר יתום ולא תחבל בגד אלמנה.
דבר	כד	18	וזכרת כי עבד היית במצרים ויפדך יהוה אלהיך משם על-כן אנכי מצוך לעשות את-הדבר הזה.</P>
דבר	כד	19	כי תקצר קצירך בשדך ושכחת עמר בשדה לא תשוב לקחתו לגר ליתום ולאלמנה יהיה למען יברכך יהוה אלהיך בכל מעשה ידיך.</P>
דבר	כד	20	כי תחבט זיתך לא תפאר אחריך לגר ליתום ולאלמנה יהיה.
דבר	כד	21	כי תבצר כרמך לא תעולל אחריך לגר ליתום ולאלמנה יהיה.
דבר	כד	22	וזכרת כי-עבד היית בארץ מצרים על-כן אנכי מצוך לעשות את-הדבר הזה.</P>
דבר	כה	1	כי-יהיה ריב בין אנשים ונגשו אל-המשפט ושפטום והצדיקו את-הצדיק והרשיעו את-הרשע.
דבר	כה	2	והיה אם-בן הכות הרשע והפילו השפט והכהו לפניו כדי רשעתו במספר.
דבר	כה	3	ארבעים יכנו לא יסיף פן-יסיף להכתו על-אלה מכה רבה ונקלה אחיך לעיניך.
דבר	כה	4	לא-תחסם שור בדישו.</P>
דבר	כה	5	כי-ישבו אחים יחדו ומת אחד מהם ובן אין-לו לא-תהיה אשת-המת החוצה לאיש זר יבמה יבא עליה ולקחה לו לאשה ויבמה.
דבר	כה	6	והיה הבכור אשר תלד יקום על-שם אחיו המת ולא-ימחה שמו מישראל.
דבר	כה	7	ואם-לא יחפץ האיש לקחת את-יבמתו ועלתה יבמתו השערה אל-הזקנים ואמרה מאן יבמי להקים לאחיו שם בישראל לא אבה יבמי.
דבר	כה	8	וקראו-לו זקני-עירו ודברו אליו ועמד ואמר לא חפצתי לקחתה.
דבר	כה	9	ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא-יבנה את-בית אחיו.
דבר	כה	10	ונקרא שמו בישראל בית חלוץ הנעל.</P>
דבר	כה	11	כי-ינצו אנשים יחדו איש ואחיו וקרבה אשת האחד להציל את-אישה מיד מכהו ושלחה ידה והחזיקה במבשיו.
דבר	כה	12	וקצתה את-כפה לא תחוס עינך.</P>
דבר	כה	13	לא-יהיה לך בכיסך אבן ואבן גדולה וקטנה.
דבר	כה	14	לא-יהיה לך בביתך איפה ואיפה גדולה וקטנה.
דבר	כה	15	אבן שלמה וצדק יהיה-לך איפה שלמה וצדק יהיה-לך למען יאריכו ימיך על האדמה אשר-יהוה אלהיך נתן לך.
דבר	כה	16	כי תועבת יהוה אלהיך כל-עשה אלה כל עשה עול.</P>
דבר	כה	17	זכור את אשר-עשה לך עמלק בדרך בצאתכם ממצרים.
דבר	כה	18	אשר קרך בדרך ויזנב בך כל-הנחשלים אחריך ואתה עיף ויגע ולא ירא אלהים.
דבר	כה	19	והיה בהניח יהוה אלהיך לך מכל-איביך מסביב בארץ אשר יהוה-אלהיך נתן לך נחלה לרשתה תמחה את-זכר עמלק מתחת השמים לא תשכח.</P>
דבר	כו	1	והיה כי-תבוא אל-הארץ אשר יהוה אלהיך נתן לך נחלה וירשתה וישבת בה.
דבר	כו	2	ולקחת מראשית כל-פרי האדמה אשר תביא מארצך אשר יהוה אלהיך נתן לך ושמת בטנא והלכת אל-המקום אשר יבחר יהוה אלהיך לשכן שמו שם.
דבר	כו	3	ובאת אל-הכהן אשר יהיה בימים ההם ואמרת אליו הגדתי היום ליהוה אלהיך כי-באתי אל-הארץ אשר נשבע יהוה לאבתינו לתת לנו.
דבר	כו	4	ולקח הכהן הטנא מידך והניחו לפני מזבח יהוה אלהיך.
דבר	כו	5	וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי-שם לגוי גדול עצום ורב.
דבר	כו	6	וירעו אתנו המצרים ויענונו ויתנו עלינו עבדה קשה.
דבר	כו	7	ונצעק אל-יהוה אלהי אבתינו וישמע יהוה את-קלנו וירא את-ענינו ואת-עמלנו ואת-לחצנו.
דבר	כו	8	ויוצאנו יהוה ממצרים ביד חזקה ובזרע נטויה ובמרא גדל ובאתות ובמפתים.
דבר	כו	9	ויבאנו אל-המקום הזה ויתן-לנו את-הארץ הזאת ארץ זבת חלב ודבש.
דבר	כו	10	ועתה הנה הבאתי את-ראשית פרי האדמה אשר-נתתה לי יהוה והנחתו לפני יהוה אלהיך והשתחוית לפני יהוה אלהיך.
דבר	כו	11	ושמחת בכל-הטוב אשר נתן-לך יהוה אלהיך ולביתך אתה והלוי והגר אשר בקרבך.</P>
דבר	כו	12	כי תכלה לעשר את-כל-מעשר תבואתך בשנה השלישת שנת המעשר ונתתה ללוי לגר ליתום ולאלמנה ואכלו בשעריך ושבעו.
דבר	כו	13	ואמרת לפני יהוה אלהיך בערתי הקדש מן-הבית וגם נתתיו ללוי ולגר ליתום ולאלמנה ככל-מצותך אשר צויתני לא-עברתי ממצותיך ולא שכחתי.
דבר	כו	14	לא-אכלתי באני ממנו ולא-בערתי ממנו בטמא ולא-נתתי ממנו למת שמעתי בקול יהוה אלהי עשיתי ככל אשר צויתני.
דבר	כו	15	השקיפה ממעון קדשך מן-השמים וברך את-עמך את-ישראל ואת האדמה אשר נתתה לנו כאשר נשבעת לאבתינו ארץ זבת חלב ודבש.</P>
דבר	כו	16	היום הזה יהוה אלהיך מצוך לעשות את-החקים האלה ואת-המשפטים ושמרת ועשית אותם בכל-לבבך ובכל-נפשך.
דבר	כו	17	את-יהוה האמרת היום להיות לך לאלהים וללכת בדרכיו ולשמר חקיו ומצותיו ומשפטיו ולשמע בקלו.
דבר	כו	18	ויהוה האמירך היום להיות לו לעם סגלה כאשר דבר-לך ולשמר כל-מצותיו.
דבר	כו	19	ולתתך עליון על כל-הגוים אשר עשה לתהלה ולשם ולתפארת ולהיתך עם-קדש ליהוה אלהיך כאשר דבר.</P>
דבר	כז	1	ויצו משה וזקני ישראל את-העם לאמר שמר את-כל-המצוה אשר אנכי מצוה אתכם היום.
דבר	כז	2	והיה ביום אשר תעברו את-הירדן אל-הארץ אשר-יהוה אלהיך נתן לך והקמת לך אבנים גדלות ושדת אתם בשיד.
דבר	כז	3	וכתבת עליהן את-כל-דברי התורה הזאת בעברך למען אשר תבא אל-הארץ אשר-יהוה אלהיך נתן לך ארץ זבת חלב ודבש כאשר דבר יהוה אלהי-אבתיך לך.
דבר	כז	4	והיה בעברכם את-הירדן תקימו את-האבנים האלה אשר אנכי מצוה אתכם היום בהר עיבל ושדת אותם בשיד.
דבר	כז	5	ובנית שם מזבח ליהוה אלהיך מזבח אבנים לא-תניף עליהם ברזל.
דבר	כז	6	אבנים שלמות תבנה את-מזבח יהוה אלהיך והעלית עליו עולת ליהוה אלהיך.
דבר	כז	7	וזבחת שלמים ואכלת שם ושמחת לפני יהוה אלהיך.
דבר	כז	8	וכתבת על-האבנים את-כל-דברי התורה הזאת באר היטב.</P>
דבר	כז	9	וידבר משה והכהנים הלוים אל כל-ישראל לאמר הסכת ושמע ישראל היום הזה נהיית לעם ליהוה אלהיך.
דבר	כז	10	ושמעת בקול יהוה אלהיך ועשית את-מצותו ואת-חקיו אשר אנכי מצוך היום.</P>
דבר	כז	11	ויצו משה את-העם ביום ההוא לאמר.
דבר	כז	12	אלה יעמדו לברך את-העם על-הר גרזים בעברכם את-הירדן שמעון ולוי ויהודה ויששכר ויוסף ובנימן.
דבר	כז	13	ואלה יעמדו על-הקללה בהר עיבל ראובן גד ואשר וזבולן דן ונפתלי.
דבר	כז	14	וענו הלוים ואמרו אל-כל-איש ישראל קול רם.</P>
דבר	כז	15	ארור האיש אשר יעשה פסל ומסכה תועבת יהוה מעשה ידי חרש ושם בסתר וענו כל-העם ואמרו אמן.</P>
דבר	כז	16	ארור מקלה אביו ואמו ואמר כל-העם אמן.</P>
דבר	כז	17	ארור מסיג גבול רעהו ואמר כל-העם אמן.</P>
דבר	כז	18	ארור משגה עור בדרך ואמר כל-העם אמן.</P>
דבר	כז	19	ארור מטה משפט גר-יתום ואלמנה ואמר כל-העם אמן.
דבר	כז	20	ארור שכב עם-אשת אביו כי גלה כנף אביו ואמר כל-העם אמן.</P>
דבר	כז	21	ארור שכב עם-כל-בהמה ואמר כל-העם אמן.</P>
דבר	כז	22	ארור שכב עם-אחתו בת-אביו או בת-אמו ואמר כל-העם אמן.</P>
דבר	כז	23	ארור שכב עם-חתנתו ואמר כל-העם אמן.</P>
דבר	כז	24	ארור מכה רעהו בסתר ואמר כל-העם אמן.</P>
דבר	כז	25	ארור לקח שחד להכות נפש דם נקי ואמר כל-העם אמן.</P>
דבר	כז	26	ארור אשר לא-יקים את-דברי התורה-הזאת לעשות אותם ואמר כל-העם אמן.</P>
דבר	כח	1	והיה אם-שמוע תשמע בקול יהוה אלהיך לשמר לעשות את-כל-מצותיו אשר אנכי מצוך היום ונתנך יהוה אלהיך עליון על כל-גויי הארץ.
דבר	כח	2	ובאו עליך כל-הברכות האלה והשיגך כי תשמע בקול יהוה אלהיך.
דבר	כח	3	ברוך אתה בעיר וברוך אתה בשדה.
דבר	כח	4	ברוך פרי-בטנך ופרי אדמתך ופרי בהמתך שגר אלפיך ועשתרות צאנך.
דבר	כח	5	ברוך טנאך ומשארתך.
דבר	כח	6	ברוך אתה בבאך וברוך אתה בצאתך.
דבר	כח	7	יתן יהוה את-איביך הקמים עליך נגפים לפניך בדרך אחד יצאו אליך ובשבעה דרכים ינוסו לפניך.
דבר	כח	8	יצו יהוה אתך את-הברכה באסמיך ובכל משלח ידך וברכך בארץ אשר-יהוה אלהיך נתן לך.
דבר	כח	9	יקימך יהוה לו לעם קדוש כאשר נשבע-לך כי תשמר את-מצות יהוה אלהיך והלכת בדרכיו.
דבר	כח	10	וראו כל-עמי הארץ כי שם יהוה נקרא עליך ויראו ממך.
דבר	כח	11	והותרך יהוה לטובה בפרי בטנך ובפרי בהמתך ובפרי אדמתך על האדמה אשר נשבע יהוה לאבתיך לתת לך.
דבר	כח	12	יפתח יהוה לך את-אוצרו הטוב את-השמים לתת מטר-ארצך בעתו ולברך את כל-מעשה ידך והלוית גוים רבים ואתה לא תלוה.
דבר	כח	13	ונתנך יהוה לראש ולא לזנב והיית רק למעלה ולא תהיה למטה כי-תשמע אל-מצות יהוה אלהיך אשר אנכי מצוך היום לשמר ולעשות.
דבר	כח	14	ולא תסור מכל-הדברים אשר אנכי מצוה אתכם היום ימין ושמאול ללכת אחרי אלהים אחרים לעבדם.</P>
דבר	כח	15	והיה אם-לא תשמע בקול יהוה אלהיך לשמר לעשות את-כל-מצותיו וחקתיו אשר אנכי מצוך היום ובאו עליך כל-הקללות האלה והשיגוך.
דבר	כח	16	ארור אתה בעיר וארור אתה בשדה.
דבר	כח	17	ארור טנאך ומשארתך.
דבר	כח	18	ארור פרי-בטנך ופרי אדמתך שגר אלפיך ועשתרת צאנך.
דבר	כח	19	ארור אתה בבאך וארור אתה בצאתך.
דבר	כח	20	ישלח יהוה בך את-המארה את-המהומה ואת-המגערת בכל-משלח ידך אשר תעשה עד השמדך ועד-אבדך מהר מפני רע מעלליך אשר עזבתני.
דבר	כח	21	ידבק יהוה בך את-הדבר עד כלתו אתך מעל האדמה אשר-אתה בא-שמה לרשתה.
דבר	כח	22	יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך.
דבר	כח	23	והיו שמיך אשר על-ראשך נחשת והארץ אשר-תחתיך ברזל.
דבר	כח	24	יתן יהוה את-מטר ארצך אבק ועפר מן-השמים ירד עליך עד השמדך.
דבר	כח	25	יתנך יהוה נגף לפני איביך בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ.
דבר	כח	26	והיתה נבלתך למאכל לכל-עוף השמים ולבהמת הארץ ואין מחריד.
דבר	כח	27	יככה יהוה בשחין מצרים ובעפלים ובגרב ובחרס אשר לא-תוכל להרפא.
דבר	כח	28	יככה יהוה בשגעון ובעורון ובתמהון לבב.
דבר	כח	29	והיית ממשש בצהרים כאשר ימשש העור באפלה ולא תצליח את-דרכיך והיית אך עשוק וגזול כל-הימים ואין מושיע.
דבר	כח	30	אשה תארש ואיש אחר ישגלנה בית תבנה ולא-תשב בו כרם תטע ולא תחללנו.
דבר	כח	31	שורך טבוח לעיניך ולא תאכל ממנו חמרך גזול מלפניך ולא ישוב לך צאנך נתנות לאיביך ואין לך מושיע.
דבר	כח	32	בניך ובנתיך נתנים לעם אחר ועיניך ראות וכלות אליהם כל-היום ואין לאל ידך.
דבר	כח	33	פרי אדמתך וכל-יגיעך יאכל עם אשר לא-ידעת והיית רק עשוק ורצוץ כל-הימים.
דבר	כח	34	והיית משגע ממראה עיניך אשר תראה.
דבר	כח	35	יככה יהוה בשחין רע על-הברכים ועל-השקים אשר לא-תוכל להרפא מכף רגלך ועד קדקדך.
דבר	כח	36	יולך יהוה אתך ואת-מלכך אשר תקים עליך אל-גוי אשר לא-ידעת אתה ואבתיך ועבדת שם אלהים אחרים עץ ואבן.
דבר	כח	37	והיית לשמה למשל ולשנינה בכל העמים אשר-ינהגך יהוה שמה.
דבר	כח	38	זרע רב תוציא השדה ומעט תאסף כי יחסלנו הארבה.
דבר	כח	39	כרמים תטע ועבדת ויין לא-תשתה ולא תאגר כי תאכלנו התלעת.
דבר	כח	40	זיתים יהיו לך בכל-גבולך ושמן לא תסוך כי ישל זיתך.
דבר	כח	41	בנים ובנות תוליד ולא-יהיו לך כי ילכו בשבי.
דבר	כח	42	כל-עצך ופרי אדמתך יירש הצלצל.
דבר	כח	43	הגר אשר בקרבך יעלה עליך מעלה מעלה ואתה תרד מטה מטה.
דבר	כח	44	הוא ילוך ואתה לא תלונו הוא יהיה לראש ואתה תהיה לזנב.
דבר	כח	45	ובאו עליך כל-הקללות האלה ורדפוך והשיגוך עד השמדך כי-לא שמעת בקול יהוה אלהיך לשמר מצותיו וחקתיו אשר צוך.
דבר	כח	46	והיו בך לאות ולמופת ובזרעך עד-עולם.
דבר	כח	47	תחת אשר לא-עבדת את-יהוה אלהיך בשמחה ובטוב לבב מרב כל.
דבר	כח	48	ועבדת את-איביך אשר ישלחנו יהוה בך ברעב ובצמא ובעירם ובחסר כל ונתן על ברזל על-צוארך עד השמידו אתך.
דבר	כח	49	ישא יהוה עליך גוי מרחק מקצה הארץ כאשר ידאה הנשר גוי אשר לא-תשמע לשנו.
דבר	כח	50	גוי עז פנים אשר לא-ישא פנים לזקן ונער לא יחן.
דבר	כח	51	ואכל פרי בהמתך ופרי-אדמתך עד השמדך אשר לא-ישאיר לך דגן תירוש ויצהר שגר אלפיך ועשתרת צאנך עד האבידו אתך.
דבר	כח	52	והצר לך בכל-שעריך עד רדת חמתיך הגבהת והבצרות אשר אתה בטח בהן בכל-ארצך והצר לך בכל-שעריך בכל-ארצך אשר נתן יהוה אלהיך לך.
דבר	כח	53	ואכלת פרי-בטנך בשר בניך ובנתיך אשר נתן-לך יהוה אלהיך במצור ובמצוק אשר-יציק לך איבך.
דבר	כח	54	האיש הרך בך והענג מאד תרע עינו באחיו ובאשת חיקו וביתר בניו אשר יותיר.
דבר	כח	55	מתת לאחד מהם מבשר בניו אשר יאכל מבלי השאיר-לו כל במצור ובמצוק אשר יציק לך איבך בכל-שעריך.
דבר	כח	56	הרכה בך והענגה אשר לא-נסתה כף-רגלה הצג על-הארץ מהתענג ומרך תרע עינה באיש חיקה ובבנה ובבתה.
דבר	כח	57	ובשליתה היוצת מבין רגליה ובבניה אשר תלד כי-תאכלם בחסר-כל בסתר במצור ובמצוק אשר יציק לך איבך בשעריך.
דבר	כח	58	אם-לא תשמר לעשות את-כל-דברי התורה הזאת הכתבים בספר הזה ליראה את-השם הנכבד והנורא הזה את יהוה אלהיך.
דבר	כח	59	והפלא יהוה את-מכתך ואת מכות זרעך מכות גדלת ונאמנות וחלים רעים ונאמנים.
דבר	כח	60	והשיב בך את כל-מדוה מצרים אשר יגרת מפניהם ודבקו בך.
דבר	כח	61	גם כל-חלי וכל-מכה אשר לא כתוב בספר התורה הזאת יעלם יהוה עליך עד השמדך.
דבר	כח	62	ונשארתם במתי מעט תחת אשר הייתם ככוכבי השמים לרב כי-לא שמעת בקול יהוה אלהיך.
דבר	כח	63	והיה כאשר-שש יהוה עליכם להיטיב אתכם ולהרבות אתכם כן ישיש יהוה עליכם להאביד אתכם ולהשמיד אתכם ונסחתם מעל האדמה אשר-אתה בא-שמה לרשתה.
דבר	כח	64	והפיצך יהוה בכל-העמים מקצה הארץ ועד-קצה הארץ ועבדת שם אלהים אחרים אשר לא-ידעת אתה ואבתיך עץ ואבן.
דבר	כח	65	ובגוים ההם לא תרגיע ולא-יהיה מנוח לכף-רגלך ונתן יהוה לך שם לב רגז וכליון עינים ודאבון נפש.
דבר	כח	66	והיו חייך תלאים לך מנגד ופחדת לילה ויומם ולא תאמין בחייך.
דבר	כח	67	בבקר תאמר מי-יתן ערב ובערב תאמר מי-יתן בקר מפחד לבבך אשר תפחד וממראה עיניך אשר תראה.
דבר	כח	68	והשיבך יהוה מצרים באניות בדרך אשר אמרתי לך לא-תסיף עוד לראתה והתמכרתם שם לאיביך לעבדים ולשפחות ואין קנה.</P>
דבר	כח	69	אלה דברי הברית אשר-צוה יהוה את-משה לכרת את-בני ישראל בארץ מואב מלבד הברית אשר-כרת אתם בחרב.</P>
דבר	כט	1	ויקרא משה אל-כל-ישראל ויאמר אלהם אתם ראיתם את כל-אשר עשה יהוה לעיניכם בארץ מצרים לפרעה ולכל-עבדיו ולכל-ארצו.
דבר	כט	2	המסות הגדלת אשר ראו עיניך האתת והמפתים הגדלים ההם.
דבר	כט	3	ולא-נתן יהוה לכם לב לדעת ועינים לראות ואזנים לשמע עד היום הזה.
דבר	כט	4	ואולך אתכם ארבעים שנה במדבר לא-בלו שלמתיכם מעליכם ונעלך לא-בלתה מעל רגלך.
דבר	כט	5	לחם לא אכלתם ויין ושכר לא שתיתם למען תדעו כי אני יהוה אלהיכם.
דבר	כט	6	ותבאו אל-המקום הזה ויצא סיחן מלך-חשבון ועוג מלך-הבשן לקראתנו למלחמה ונכם.
דבר	כט	7	ונקח את-ארצם ונתנה לנחלה לראובני ולגדי ולחצי שבט המנשי.
דבר	כט	8	ושמרתם את-דברי הברית הזאת ועשיתם אתם למען תשכילו את כל-אשר תעשון.</P>
דבר	כט	9	אתם נצבים היום כלכם לפני יהוה אלהיכם ראשיכם שבטיכם זקניכם ושטריכם כל איש ישראל.
דבר	כט	10	טפכם נשיכם וגרך אשר בקרב מחניך מחטב עציך עד שאב מימיך.
דבר	כט	11	לעברך בברית יהוה אלהיך ובאלתו אשר יהוה אלהיך כרת עמך היום.
דבר	כט	12	למען הקים-אתך היום לו לעם והוא יהיה-לך לאלהים כאשר דבר-לך וכאשר נשבע לאבתיך לאברהם ליצחק וליעקב.
דבר	כט	13	ולא אתכם לבדכם אנכי כרת את-הברית הזאת ואת-האלה הזאת.
דבר	כט	14	כי את-אשר ישנו פה עמנו עמד היום לפני יהוה אלהינו ואת אשר איננו פה עמנו היום.
דבר	כט	15	כי-אתם ידעתם את אשר-ישבנו בארץ מצרים ואת אשר-עברנו בקרב הגוים אשר עברתם.
דבר	כט	16	ותראו את-שקוציהם ואת גלליהם עץ ואבן כסף וזהב אשר עמהם.
דבר	כט	17	פן-יש בכם איש או-אשה או משפחה או-שבט אשר לבבו פנה היום מעם יהוה אלהינו ללכת לעבד את-אלהי הגוים ההם פן-יש בכם שרש פרה ראש ולענה.
דבר	כט	18	והיה בשמעו את-דברי האלה הזאת והתברך בלבבו לאמר שלום יהיה-לי כי בשררות לבי אלך למען ספות הרוה את-הצמאה.
דבר	כט	19	לא-יאבה יהוה סלח לו כי אז יעשן אף-יהוה וקנאתו באיש ההוא ורבצה בו כל-האלה הכתובה בספר הזה ומחה יהוה את-שמו מתחת השמים.
דבר	כט	20	והבדילו יהוה לרעה מכל שבטי ישראל ככל אלות הברית הכתובה בספר התורה הזה.
דבר	כט	21	ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את-מכות הארץ ההוא ואת-תחלאיה אשר-חלה יהוה בה.
דבר	כט	22	גפרית ומלח שרפה כל-ארצה לא תזרע ולא תצמח ולא-יעלה בה כל-עשב כמהפכת סדם ועמרה אדמה וצביים אשר הפך יהוה באפו ובחמתו.
דבר	כט	23	ואמרו כל-הגוים על-מה עשה יהוה ככה לארץ הזאת מה חרי האף הגדול הזה.
דבר	כט	24	ואמרו על אשר עזבו את-ברית יהוה אלהי אבתם אשר כרת עמם בהוציאו אתם מארץ מצרים.
דבר	כט	25	וילכו ויעבדו אלהים אחרים וישתחוו להם אלהים אשר לא-ידעום ולא חלק להם.
דבר	כט	26	ויחר-אף יהוה בארץ ההוא להביא עליה את-כל-הקללה הכתובה בספר הזה.
דבר	כט	27	ויתשם יהוה מעל אדמתם באף ובחמה ובקצף גדול וישלכם אל-ארץ אחרת כיום הזה.
דבר	כט	28	הנסתרת ליהוה אלהינו והנגלת לנו ולבנינו עד-עולם לעשות את-כל-דברי התורה הזאת.</P>
דבר	ל	1	והיה כי-יבאו עליך כל-הדברים האלה הברכה והקללה אשר נתתי לפניך והשבת אל-לבבך בכל-הגוים אשר הדיחך יהוה אלהיך שמה.
דבר	ל	2	ושבת עד-יהוה אלהיך ושמעת בקלו ככל אשר-אנכי מצוך היום אתה ובניך בכל-לבבך ובכל-נפשך.
דבר	ל	3	ושב יהוה אלהיך את-שבותך ורחמך ושב וקבצך מכל-העמים אשר הפיצך יהוה אלהיך שמה.
דבר	ל	4	אם-יהיה נדחך בקצה השמים משם יקבצך יהוה אלהיך ומשם יקחך.
דבר	ל	5	והביאך יהוה אלהיך אל-הארץ אשר-ירשו אבתיך וירשתה והיטבך והרבך מאבתיך.
דבר	ל	6	ומל יהוה אלהיך את-לבבך ואת-לבב זרעך לאהבה את-יהוה אלהיך בכל-לבבך ובכל-נפשך למען חייך.
דבר	ל	7	ונתן יהוה אלהיך את כל-האלות האלה על-איביך ועל-שנאיך אשר רדפוך.
דבר	ל	8	ואתה תשוב ושמעת בקול יהוה ועשית את-כל-מצותיו אשר אנכי מצוך היום.
דבר	ל	9	והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך לטבה כי ישוב יהוה לשוש עליך לטוב כאשר-שש על-אבתיך.
דבר	ל	10	כי תשמע בקול יהוה אלהיך לשמר מצותיו וחקתיו הכתובה בספר התורה הזה כי תשוב אל-יהוה אלהיך בכל-לבבך ובכל-נפשך.</P>
דבר	ל	11	כי המצוה הזאת אשר אנכי מצוך היום לא-נפלאת הוא ממך ולא רחקה הוא.
דבר	ל	12	לא בשמים הוא לאמר מי יעלה-לנו השמימה ויקחה לנו וישמענו אתה ונעשנה.
דבר	ל	13	ולא-מעבר לים הוא לאמר מי יעבר-לנו אל-עבר הים ויקחה לנו וישמענו אתה ונעשנה.
דבר	ל	14	כי-קרוב אליך הדבר מאד בפיך ובלבבך לעשתו.</P>
דבר	ל	15	ראה נתתי לפניך היום את-החיים ואת-הטוב ואת-המות ואת-הרע.
דבר	ל	16	אשר אנכי מצוך היום לאהבה את-יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית וברכך יהוה אלהיך בארץ אשר-אתה בא-שמה לרשתה.
דבר	ל	17	ואם-יפנה לבבך ולא תשמע ונדחת והשתחוית לאלהים אחרים ועבדתם.
דבר	ל	18	הגדתי לכם היום כי אבד תאבדון לא-תאריכן ימים על-האדמה אשר אתה עבר את-הירדן לבוא שמה לרשתה.
דבר	ל	19	העדתי בכם היום את-השמים ואת-הארץ החיים והמות נתתי לפניך הברכה והקללה ובחרת בחיים למען תחיה אתה וזרעך.
דבר	ל	20	לאהבה את-יהוה אלהיך לשמע בקלו ולדבקה-בו כי הוא חייך וארך ימיך לשבת על-האדמה אשר נשבע יהוה לאבתיך לאברהם ליצחק וליעקב לתת להם.</P>
דבר	לא	1	וילך משה וידבר את-הדברים האלה אל-כל-ישראל.
דבר	לא	2	ויאמר אלהם בן-מאה ועשרים שנה אנכי היום לא-אוכל עוד לצאת ולבוא ויהוה אמר אלי לא תעבר את-הירדן הזה.
דבר	לא	3	יהוה אלהיך הוא עבר לפניך הוא-ישמיד את-הגוים האלה מלפניך וירשתם יהושע הוא עבר לפניך כאשר דבר יהוה.
דבר	לא	4	ועשה יהוה להם כאשר עשה לסיחון ולעוג מלכי האמרי ולארצם אשר השמיד אתם.
דבר	לא	5	ונתנם יהוה לפניכם ועשיתם להם ככל-המצוה אשר צויתי אתכם.
דבר	לא	6	חזקו ואמצו אל-תיראו ואל-תערצו מפניהם כי יהוה אלהיך הוא ההלך עמך לא ירפך ולא יעזבך.</P>
דבר	לא	7	ויקרא משה ליהושע ויאמר אליו לעיני כל-ישראל חזק ואמץ כי אתה תבוא את-העם הזה אל-הארץ אשר נשבע יהוה לאבתם לתת להם ואתה תנחילנה אותם.
דבר	לא	8	ויהוה הוא ההלך לפניך הוא יהיה עמך לא ירפך ולא יעזבך לא תירא ולא תחת.
דבר	לא	9	ויכתב משה את-התורה הזאת ויתנה אל-הכהנים בני לוי הנשאים את-ארון ברית יהוה ואל-כל-זקני ישראל.
דבר	לא	10	ויצו משה אותם לאמר מקץ שבע שנים במעד שנת השמטה בחג הסכות.
דבר	לא	11	בבוא כל-ישראל לראות את-פני יהוה אלהיך במקום אשר יבחר תקרא את-התורה הזאת נגד כל-ישראל באזניהם.
דבר	לא	12	הקהל את-העם האנשים והנשים והטף וגרך אשר בשעריך למען ישמעו ולמען ילמדו ויראו את-יהוה אלהיכם ושמרו לעשות את-כל-דברי התורה הזאת.
דבר	לא	13	ובניהם אשר לא-ידעו ישמעו ולמדו ליראה את-יהוה אלהיכם כל-הימים אשר אתם חיים על-האדמה אשר אתם עברים את-הירדן שמה לרשתה.</P>
דבר	לא	14	ויאמר יהוה אל-משה הן קרבו ימיך למות קרא את-יהושע והתיצבו באהל מועד ואצונו וילך משה ויהושע ויתיצבו באהל מועד.
דבר	לא	15	וירא יהוה באהל בעמוד ענן ויעמד עמוד הענן על-פתח האהל.
דבר	לא	16	ויאמר יהוה אל-משה הנך שכב עם-אבתיך וקם העם הזה וזנה אחרי אלהי נכר-הארץ אשר הוא בא-שמה בקרבו ועזבני והפר את-בריתי אשר כרתי אתו.
דבר	לא	17	וחרה אפי בו ביום-ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי-אין אלהי בקרבי מצאוני הרעות האלה.
דבר	לא	18	ואנכי הסתר אסתיר פני ביום ההוא על כל-הרעה אשר עשה כי פנה אל-אלהים אחרים.
דבר	לא	19	ועתה כתבו לכם את-השירה הזאת ולמדה את-בני-ישראל שימה בפיהם למען תהיה-לי השירה הזאת לעד בבני ישראל.
דבר	לא	20	כי-אביאנו אל-האדמה אשר-נשבעתי לאבתיו זבת חלב ודבש ואכל ושבע ודשן ופנה אל-אלהים אחרים ועבדום ונאצוני והפר את-בריתי.
דבר	לא	21	והיה כי-תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו כי ידעתי את-יצרו אשר הוא עשה היום בטרם אביאנו אל-הארץ אשר נשבעתי.
דבר	לא	22	ויכתב משה את-השירה הזאת ביום ההוא וילמדה את-בני ישראל.
דבר	לא	23	ויצו את-יהושע בן-נון ויאמר חזק ואמץ כי אתה תביא את-בני ישראל אל-הארץ אשר-נשבעתי להם ואנכי אהיה עמך.
דבר	לא	24	ויהי ככלות משה לכתב את-דברי התורה-הזאת על-ספר עד תמם.
דבר	לא	25	ויצו משה את-הלוים נשאי ארון ברית-יהוה לאמר.
דבר	לא	26	לקח את ספר התורה הזה ושמתם אתו מצד ארון ברית-יהוה אלהיכם והיה-שם בך לעד.
דבר	לא	27	כי אנכי ידעתי את-מריך ואת-ערפך הקשה הן בעודני חי עמכם היום ממרים היתם עם-יהוה ואף כי-אחרי מותי.
דבר	לא	28	הקהילו אלי את-כל-זקני שבטיכם ושטריכם ואדברה באזניהם את הדברים האלה ואעידה בם את-השמים ואת-הארץ.
דבר	לא	29	כי ידעתי אחרי מותי כי-השחת תשחתון וסרתם מן-הדרך אשר צויתי אתכם וקראת אתכם הרעה באחרית הימים כי-תעשו את-הרע בעיני יהוה להכעיסו במעשה ידיכם.
דבר	לא	30	וידבר משה באזני כל-קהל ישראל את-דברי השירה הזאת עד תמם.</P>
דבר	לב	1	האזינו השמים ואדברה ותשמע הארץ אמרי-פי.<BR>
דבר	לב	2	יערף כמטר לקחי תזל כטל אמרתי כשעירם עלי-דשא וכרביבים עלי-עשב.<BR>
דבר	לב	3	כי שם יהוה אקרא הבו גדל לאלהינו.<BR>
דבר	לב	4	הצור תמים פעלו כי כל-דרכיו משפט אל אמונה ואין עול צדיק וישר הוא.<BR>
דבר	לב	5	שחת לו לא בניו מומם דור עקש ופתלתל.<BR>
דבר	לב	6	ה-ליהוה תגמלו-זאת עם נבל ולא חכם הלוא-הוא אביך קנך הוא עשך ויכננך.<BR>
דבר	לב	7	זכר ימות עולם בינו שנות דר-ודר שאל אביך ויגדך זקניך ויאמרו לך.<BR>
דבר	לב	8	בהנחל עליון גוים בהפרידו בני אדם יצב גבלת עמים למספר בני ישראל.<BR>
דבר	לב	9	כי חלק יהוה עמו יעקב חבל נחלתו.<BR>
דבר	לב	10	ימצאהו בארץ מדבר ובתהו ילל ישמן יסבבנהו יבוננהו יצרנהו כאישון עינו.<BR>
דבר	לב	11	כנשר יעיר קנו על-גוזליו ירחף יפרש כנפיו יקחהו ישאהו על-אברתו.<BR>
דבר	לב	12	יהוה בדד ינחנו ואין עמו אל נכר.<BR>
דבר	לב	13	ירכבהו על-במותי ארץ ויאכל תנובת שדי וינקהו דבש מסלע ושמן מחלמיש צור.<BR>
דבר	לב	14	חמאת בקר וחלב צאן עם-חלב כרים ואילים בני-בשן ועתודים עם-חלב כליות חטה ודם-ענב תשתה-חמר.
דבר	לב	15	וישמן ישרון ויבעט שמנת עבית כשית ויטש אלוה עשהו וינבל צור ישעתו.
דבר	לב	16	יקנאהו בזרים בתועבת יכעיסהו.
דבר	לב	17	יזבחו לשדים לא אלה אלהים לא ידעום חדשים מקרב באו לא שערום אבתיכם.
דבר	לב	18	צור ילדך תשי ותשכח אל מחללך.
דבר	לב	19	וירא יהוה וינאץ מכעס בניו ובנתיו.
דבר	לב	20	ויאמר אסתירה פני מהם אראה מה אחריתם כי דור תהפכת המה בנים לא-אמן בם.
דבר	לב	21	הם קנאוני בלא-אל כעסוני בהבליהם ואני אקניאם בלא-עם בגוי נבל אכעיסם.
דבר	לב	22	כי-אש קדחה באפי ותיקד עד-שאול תחתית ותאכל ארץ ויבלה ותלהט מוסדי הרים.
דבר	לב	23	אספה עלימו רעות חצי אכלה-בם.
דבר	לב	24	מזי רעב ולחמי רשף וקטב מרירי ושן-בהמת אשלח-בם עם-חמת זחלי עפר.
דבר	לב	25	מחוץ תשכל-חרב ומחדרים אימה גם-בחור גם-בתולה יונק עם-איש שיבה.
דבר	לב	26	אמרתי אפאיהם אשביתה מאנוש זכרם.
דבר	לב	27	לולי כעס אויב אגור פן-ינכרו צרימו פן-יאמרו ידנו רמה ולא יהוה פעל כל-זאת.
דבר	לב	28	כי-גוי אבד עצות המה ואין בהם תבונה.
דבר	לב	29	לו חכמו ישכילו זאת יבינו לאחריתם.
דבר	לב	30	איכה ירדף אחד אלף ושנים יניסו רבבה אם-לא כי-צורם מכרם ויהוה הסגירם.
דבר	לב	31	כי לא כצורנו צורם ואיבינו פלילים.
דבר	לב	32	כי-מגפן סדם גפנם ומשדמת עמרה ענבמו ענבי-רוש אשכלת מררת למו.
דבר	לב	33	חמת תנינם יינם וראש פתנים אכזר.
דבר	לב	34	הלא-הוא כמס עמדי חתום באוצרתי.
דבר	לב	35	לי נקם ושלם לעת תמוט רגלם כי קרוב יום אידם וחש עתדת למו.
דבר	לב	36	כי-ידין יהוה עמו ועל-עבדיו יתנחם כי יראה כי-אזלת יד ואפס עצור ועזוב.
דבר	לב	37	ואמר אי אלהימו צור חסיו בו.
דבר	לב	38	אשר חלב זבחימו יאכלו ישתו יין נסיכם יקומו ויעזרכם יהי עליכם סתרה.
דבר	לב	39	ראו עתה כי אני אני הוא ואין אלהים עמדי אני אמית ואחיה מחצתי ואני ארפא ואין מידי מציל.<BR>
דבר	לב	40	כי-אשא אל-שמים ידי ואמרתי חי אנכי לעלם.<BR>
דבר	לב	41	אם-שנותי ברק חרבי ותאחז במשפט ידי אשיב נקם לצרי ולמשנאי אשלם.<BR>
דבר	לב	42	אשכיר חצי מדם וחרבי תאכל בשר מדם חלל ושביה מראש פרעות אויב.<BR>
דבר	לב	43	הרנינו גוים עמו כי דם-עבדיו יקום ונקם ישיב לצריו וכפר אדמתו עמו.</P>
דבר	לב	44	ויבא משה וידבר את-כל-דברי השירה-הזאת באזני העם הוא והושע בן-נון.
דבר	לב	45	ויכל משה לדבר את-כל-הדברים האלה אל-כל-ישראל.
דבר	לב	46	ויאמר אלהם שימו לבבכם לכל-הדברים אשר אנכי מעיד בכם היום אשר תצום את-בניכם לשמר לעשות את-כל-דברי התורה הזאת.
דבר	לב	47	כי לא-דבר רק הוא מכם כי-הוא חייכם ובדבר הזה תאריכו ימים על-האדמה אשר אתם עברים את-הירדן שמה לרשתה.</P>
דבר	לב	48	וידבר יהוה אל-משה בעצם היום הזה לאמר.
דבר	לב	49	עלה אל-הר העברים הזה הר-נבו אשר בארץ מואב אשר על-פני ירחו וראה את-ארץ כנען אשר אני נתן לבני ישראל לאחזה.
דבר	לב	50	ומת בהר אשר אתה עלה שמה והאסף אל-עמיך כאשר-מת אהרן אחיך בהר ההר ויאסף אל-עמיו.
דבר	לב	51	על אשר מעלתם בי בתוך בני ישראל במי-מריבת קדש מדבר-צן על אשר לא-קדשתם אותי בתוך בני ישראל.
דבר	לב	52	כי מנגד תראה את-הארץ ושמה לא תבוא אל-הארץ אשר-אני נתן לבני ישראל.</P>
דבר	לג	1	וזאת הברכה אשר ברך משה איש האלהים את-בני ישראל לפני מותו.
דבר	לג	2	ויאמר יהוה מסיני בא וזרח משעיר למו הופיע מהר פארן ואתה מרבבת קדש מימינו אשדת למו.
דבר	לג	3	אף חבב עמים כל-קדשיו בידך והם תכו לרגלך ישא מדברתיך.
דבר	לג	4	תורה צוה-לנו משה מורשה קהלת יעקב.
דבר	לג	5	ויהי בישרון מלך בהתאסף ראשי עם יחד שבטי ישראל.
דבר	לג	6	יחי ראובן ואל-ימת ויהי מתיו מספר.</P>
דבר	לג	7	וזאת ליהודה ויאמר שמע יהוה קול יהודה ואל-עמו תביאנו ידיו רב לו ועזר מצריו תהיה.</P>
דבר	לג	8	וללוי אמר תמיך ואוריך לאיש חסידך אשר נסיתו במסה תריבהו על-מי מריבה.
דבר	לג	9	האמר לאביו ולאמו לא ראיתיו ואת-אחיו לא הכיר ואת-בנו לא ידע כי שמרו אמרתך ובריתך ינצרו.
דבר	לג	10	יורו משפטיך ליעקב ותורתך לישראל ישימו קטורה באפך וכליל על-מזבחך.
דבר	לג	11	ברך יהוה חילו ופעל ידיו תרצה מחץ מתנים קמיו ומשנאיו מן-יקומון.</P>
דבר	לג	12	לבנימן אמר ידיד יהוה ישכן לבטח עליו חפף עליו כל-היום ובין כתפיו שכן.</P>
דבר	לג	13	וליוסף אמר מברכת יהוה ארצו ממגד שמים מטל ומתהום רבצת תחת.
דבר	לג	14	וממגד תבואת שמש וממגד גרש ירחים.
דבר	לג	15	ומראש הררי-קדם וממגד גבעות עולם.
דבר	לג	16	וממגד ארץ ומלאה ורצון שכני סנה תבואתה לראש יוסף ולקדקד נזיר אחיו.
דבר	לג	17	בכור שורו הדר לו וקרני ראם קרניו בהם עמים ינגח יחדו אפסי-ארץ והם רבבות אפרים והם אלפי מנשה.</P>
דבר	לג	18	ולזבולן אמר שמח זבולן בצאתך ויששכר באהליך.
דבר	לג	19	עמים הר-יקראו שם יזבחו זבחי-צדק כי שפע ימים יינקו ושפני טמוני חול.</P>
דבר	לג	20	ולגד אמר ברוך מרחיב גד כלביא שכן וטרף זרוע אף-קדקד.
דבר	לג	21	וירא ראשית לו כי-שם חלקת מחקק ספון ויתא ראשי עם צדקת יהוה עשה ומשפטיו עם-ישראל.</P>
דבר	לג	22	ולדן אמר דן גור אריה יזנק מן-הבשן.
דבר	לג	23	ולנפתלי אמר נפתלי שבע רצון ומלא ברכת יהוה ים ודרום ירשה.</P>
דבר	לג	24	ולאשר אמר ברוך מבנים אשר יהי רצוי אחיו וטבל בשמן רגלו.
דבר	לג	25	ברזל ונחשת מנעלך וכימיך דבאך.
דבר	לג	26	אין כאל ישרון רכב שמים בעזרך ובגאותו שחקים.
דבר	לג	27	מענה אלהי קדם ומתחת זרעת עולם ויגרש מפניך אויב ויאמר השמד.
דבר	לג	28	וישכן ישראל בטח בדד עין יעקב אל-ארץ דגן ותירוש אף-שמיו יערפו טל.
דבר	לג	29	אשריך ישראל מי כמוך עם נושע ביהוה מגן עזרך ואשר-חרב גאותך ויכחשו איביך לך ואתה על-במותימו תדרך.</P>
דבר	לד	1	ויעל משה מערבת מואב אל-הר נבו ראש הפסגה אשר על-פני ירחו ויראהו יהוה את-כל-הארץ את-הגלעד עד-דן.
דבר	לד	2	ואת כל-נפתלי ואת-ארץ אפרים ומנשה ואת כל-ארץ יהודה עד הים האחרון.
דבר	לד	3	ואת-הנגב ואת-הככר בקעת ירחו עיר התמרים עד-צער.
דבר	לד	4	ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר.
דבר	לד	5	וימת שם משה עבד-יהוה בארץ מואב על-פי יהוה.
דבר	לד	6	ויקבר אתו בגי בארץ מואב מול בית פעור ולא-ידע איש את-קברתו עד היום הזה.
דבר	לד	7	ומשה בן-מאה ועשרים שנה במתו לא-כהתה עינו ולא-נס לחה.
דבר	לד	8	ויבכו בני ישראל את-משה בערבת מואב שלשים יום ויתמו ימי בכי אבל משה.
דבר	לד	9	ויהושע בן-נון מלא רוח חכמה כי-סמך משה את-ידיו עליו וישמעו אליו בני-ישראל ויעשו כאשר צוה יהוה את-משה.
דבר	לד	10	ולא-קם נביא עוד בישראל כמשה אשר ידעו יהוה פנים אל-פנים.
דבר	לד	11	לכל-האתת והמופתים אשר שלחו יהוה לעשות בארץ מצרים לפרעה ולכל-עבדיו ולכל-ארצו.
דבר	לד	12	ולכל היד החזקה ולכל המורא הגדול אשר עשה משה לעיני כל-ישראל.</P>
דהא	א	1	אדם שת אנוש.
דהא	א	2	קינן מהללאל ירד.
דהא	א	3	חנוך מתושלח למך.
דהא	א	4	נח שם חם ויפת.
דהא	א	5	בני יפת גמר ומגוג ומדי ויון ותבל ומשך ותירס.
דהא	א	6	ובני גמר אשכנז ודיפת ותוגרמה.
דהא	א	7	ובני יון אלישה ותרשישה כתים ורודנים.
דהא	א	8	בני חם כוש ומצרים פוט וכנען.
דהא	א	9	ובני כוש סבא וחוילה וסבתא ורעמא וסבתכא ובני רעמא שבא ודדן.
דהא	א	10	וכוש ילד את-נמרוד הוא החל להיות גבור בארץ.
דהא	א	11	ומצרים ילד את-לודיים ואת-ענמים ואת-להבים ואת-נפתחים.
דהא	א	12	ואת-פתרסים ואת-כסלחים אשר יצאו משם פלשתים ואת-כפתרים.
דהא	א	13	וכנען ילד את-צידון בכרו ואת-חת.
דהא	א	14	ואת-היבוסי ואת-האמרי ואת הגרגשי.
דהא	א	15	ואת-החוי ואת-הערקי ואת-הסיני.
דהא	א	16	ואת-הארודי ואת-הצמרי ואת-החמתי.
דהא	א	17	בני שם עילם ואשור וארפכשד ולוד וארם ועוץ וחול וגתר ומשך.
דהא	א	18	וארפכשד ילד את-שלח ושלח ילד את-עבר.
דהא	א	19	ולעבר ילד שני בנים שם האחד פלג כי בימיו נפלגה הארץ ושם אחיו יקטן.
דהא	א	20	ויקטן ילד את-אלמודד ואת-שלף ואת-חצרמות ואת-ירח.
דהא	א	21	ואת-הדורם ואת-אוזל ואת-דקלה.
דהא	א	22	ואת-עיבל ואת-אבימאל ואת-שבא.
דהא	א	23	ואת-אופיר ואת-חוילה ואת-יובב כל-אלה בני יקטן.
דהא	א	24	שם ארפכשד שלח.
דהא	א	25	עבר פלג רעו.
דהא	א	26	שרוג נחור תרח.
דהא	א	27	אברם הוא אברהם.
דהא	א	28	בני אברהם יצחק וישמעאל.
דהא	א	29	אלה תלדותם בכור ישמעאל נביות וקדר ואדבאל ומבשם.
דהא	א	30	משמע ודומה משא חדד ותימא.
דהא	א	31	יטור נפיש וקדמה אלה הם בני ישמעאל.
דהא	א	32	ובני קטורה פילגש אברהם ילדה את-זמרן ויקשן ומדן ומדין וישבק ושוח ובני יקשן שבא ודדן.
דהא	א	33	ובני מדין עיפה ועפר וחנוך ואבידע ואלדעה כל-אלה בני קטורה.
דהא	א	34	ויולד אברהם את-יצחק בני יצחק עשו וישראל.
דהא	א	35	בני עשו אליפז רעואל ויעוש ויעלם וקרח.
דהא	א	36	בני אליפז תימן ואומר צפי וגעתם קנז ותמנע ועמלק.
דהא	א	37	בני רעואל נחת זרח שמה ומזה.
דהא	א	38	ובני שעיר לוטן ושובל וצבעון וענה ודישן ואצר ודישן.
דהא	א	39	ובני לוטן חרי והומם ואחות לוטן תמנע.
דהא	א	40	בני שובל עלין ומנחת ועיבל שפי ואונם ובני צבעון איה וענה.
דהא	א	41	בני ענה דישון ובני דישון חמרן ואשבן ויתרן וכרן.
דהא	א	42	בני-אצר בלהן וזעון יעקן בני דישון עוץ וארן.</P>
דהא	א	43	ואלה המלכים אשר מלכו בארץ אדום לפני מלך-מלך לבני ישראל בלע בן-בעור ושם עירו דנהבה.
דהא	א	44	וימת בלע וימלך תחתיו יובב בן-זרח מבצרה.
דהא	א	45	וימת יובב וימלך תחתיו חושם מארץ התימני.
דהא	א	46	וימת חושם וימלך תחתיו הדד בן-בדד המכה את-מדין בשדה מואב ושם עירו עיות.
דהא	א	47	וימת הדד וימלך תחתיו שמלה ממשרקה.
דהא	א	48	וימת שמלה וימלך תחתיו שאול מרחבות הנהר.
דהא	א	49	וימת שאול וימלך תחתיו בעל חנן בן-עכבור.
דהא	א	50	וימת בעל חנן וימלך תחתיו הדד ושם עירו פעי ושם אשתו מהיטבאל בת-מטרד בת מי זהב.
דהא	א	51	וימת הדד ויהיו אלופי אדום אלוף תמנע אלוף עליה אלוף יתת.
דהא	א	52	אלוף אהליבמה אלוף אלה אלוף פינן.
דהא	א	53	אלוף קנז אלוף תימן אלוף מבצר.
דהא	א	54	אלוף מגדיאל אלוף עירם אלה אלופי אדום.</P>
דהא	ב	1	אלה בני ישראל ראובן שמעון לוי ויהודה יששכר וזבלון.
דהא	ב	2	דן יוסף ובנימן נפתלי גד ואשר.</P>
דהא	ב	3	בני יהודה ער ואונן ושלה שלושה נולד לו מבת-שוע הכנענית ויהי ער בכור יהודה רע בעיני יהוה וימיתהו.
דהא	ב	4	ותמר כלתו ילדה לו את-פרץ ואת-זרח כל-בני יהודה חמשה.
דהא	ב	5	בני-פרץ חצרון וחמול.
דהא	ב	6	ובני זרח זמרי ואיתן והימן וכלכל ודרע כלם חמשה.
דהא	ב	7	ובני כרמי עכר עוכר ישראל אשר מעל בחרם.
דהא	ב	8	ובני איתן עזריה.
דהא	ב	9	ובני חצרון אשר נולד-לו את-ירחמאל ואת-רם ואת-כלובי.
דהא	ב	10	ורם הוליד את-עמינדב ועמינדב הוליד את-נחשון נשיא בני יהודה.
דהא	ב	11	ונחשון הוליד את-שלמא ושלמא הוליד את-בעז.
דהא	ב	12	ובעז הוליד את-עובד ועובד הוליד את-ישי.
דהא	ב	13	ואישי הוליד את-בכרו את-אליאב ואבינדב השני ושמעא השלישי.
דהא	ב	14	נתנאל הרביעי רדי החמישי.
דהא	ב	15	אצם הששי דויד השבעי.
דהא	ב	16	ואחיתיהם צרויה ואביגיל ובני צרויה אבשי ויואב ועשה-אל שלשה.
דהא	ב	17	ואביגיל ילדה את-עמשא ואבי עמשא יתר הישמעאלי.
דהא	ב	18	וכלב בן-חצרון הוליד את-עזובה אשה ואת-יריעות ואלה בניה ישר ושובב וארדון.
דהא	ב	19	ותמת עזובה ויקח-לו כלב את-אפרת ותלד לו את-חור.
דהא	ב	20	וחור הוליד את-אורי ואורי הוליד את-בצלאל.
דהא	ב	21	ואחר בא חצרון אל-בת-מכיר אבי גלעד והוא לקחה והוא בן-ששים שנה ותלד לו את-שגוב.
דהא	ב	22	ושגוב הוליד את-יאיר ויהי-לו עשרים ושלוש ערים בארץ הגלעד.
דהא	ב	23	ויקח גשור-וארם את-חות יאיר מאתם את-קנת ואת-בנתיה ששים עיר כל-אלה בני מכיר אבי-גלעד.
דהא	ב	24	ואחר מות-חצרון בכלב אפרתה ואשת חצרון אביה ותלד לו את-אשחור אבי תקוע.
דהא	ב	25	ויהיו בני-ירחמאל בכור חצרון הבכור רם ובונה וארן ואצם אחיה.
דהא	ב	26	ותהי אשה אחרת לירחמאל ושמה עטרה היא אם אונם.
דהא	ב	27	ויהיו בני-רם בכור ירחמאל מעץ וימין ועקר.
דהא	ב	28	ויהיו בני-אונם שמי וידע ובני שמי נדב ואבישור.
דהא	ב	29	ושם אשת אבישור אביהיל ותלד לו את-אחבן ואת-מוליד.
דהא	ב	30	ובני נדב סלד ואפים וימת סלד לא בנים.
דהא	ב	31	ובני אפים ישעי ובני ישעי ששן ובני ששן אחלי.
דהא	ב	32	ובני ידע אחי שמי יתר ויונתן וימת יתר לא בנים.
דהא	ב	33	ובני יונתן פלת וזזא אלה היו בני ירחמאל.
דהא	ב	34	ולא-היה לששן בנים כי אם-בנות ולששן עבד מצרי ושמו ירחע.
דהא	ב	35	ויתן ששן את-בתו לירחע עבדו לאשה ותלד לו את-עתי.
דהא	ב	36	ועתי הליד את-נתן ונתן הוליד את-זבד.
דהא	ב	37	וזבד הוליד את-אפלל ואפלל הוליד את-עובד.
דהא	ב	38	ועובד הוליד את-יהוא ויהוא הוליד את-עזריה.
דהא	ב	39	ועזריה הליד את-חלץ וחלץ הליד את-אלעשה.
דהא	ב	40	ואלעשה הליד את-ססמי וססמי הליד את-שלום.
דהא	ב	41	ושלום הוליד את-יקמיה ויקמיה הליד את-אלישמע.
דהא	ב	42	ובני כלב אחי ירחמאל מישע בכרו הוא אבי-זיף ובני מרשה אבי חברון.
דהא	ב	43	ובני חברון קרח ותפח ורקם ושמע.
דהא	ב	44	ושמע הוליד את-רחם אבי ירקעם ורקם הוליד את-שמי.
דהא	ב	45	ובן-שמי מעון ומעון אבי בית-צור.
דהא	ב	46	ועיפה פילגש כלב ילדה את-חרן ואת-מוצא ואת-גזז וחרן הליד את-גזז.
דהא	ב	47	ובני יהדי רגם ויותם וגישן ופלט ועיפה ושעף.
דהא	ב	48	פלגש כלב מעכה ילד שבר ואת-תרחנה.
דהא	ב	49	ותלד שעף אבי מדמנה את-שוא אבי מכבנה ואבי גבעא ובת-כלב עכסה.
דהא	ב	50	אלה היו בני כלב בן-חור בכור אפרתה שובל אבי קרית יערים.
דהא	ב	51	שלמא אבי בית-לחם חרף אבי בית-גדר.
דהא	ב	52	ויהיו בנים לשובל אבי קרית יערים הראה חצי המנחות.
דהא	ב	53	ומשפחות קרית יערים היתרי והפותי והשמתי והמשרעי מאלה יצאו הצרעתי והאשתאלי.
דהא	ב	54	בני שלמא בית לחם ונטופתי עטרות בית יואב וחצי המנחתי הצרעי.
דהא	ב	55	ומשפחות ספרים ישבו יעבץ תרעתים שמעתים שוכתים המה הקינים הבאים מחמת אבי בית-רכב.</P>
דהא	ג	1	ואלה היו בני דויד אשר נולד-לו בחברון הבכור אמנן לאחינעם היזרעאלית שני דניאל לאביגיל הכרמלית.
דהא	ג	2	השלשי לאבשלום בן-מעכה בת-תלמי מלך גשור הרביעי אדניה בן-חגית.
דהא	ג	3	החמישי שפטיה לאביטל הששי יתרעם לעגלה אשתו.
דהא	ג	4	ששה נולד-לו בחברון וימלך-שם שבע שנים וששה חדשים ושלשים ושלוש שנה מלך בירושלם.
דהא	ג	5	ואלה נולדו-לו בירושלים שמעא ושובב ונתן ושלמה ארבעה לבת-שוע בת-עמיאל.
דהא	ג	6	ויבחר ואלישמע ואליפלט.
דהא	ג	7	ונגה ונפג ויפיע.
דהא	ג	8	ואלישמע ואלידע ואליפלט תשעה.
דהא	ג	9	כל בני דויד מלבד בני-פילגשים ותמר אחותם.</P>
דהא	ג	10	ובן-שלמה רחבעם אביה בנו אסא בנו יהושפט בנו.
דהא	ג	11	יורם בנו אחזיהו בנו יואש בנו.
דהא	ג	12	אמציהו בנו עזריה בנו יותם בנו.
דהא	ג	13	אחז בנו חזקיהו בנו מנשה בנו.
דהא	ג	14	אמון בנו יאשיהו בנו.
דהא	ג	15	ובני יאשיהו הבכור יוחנן השני יהויקים השלשי צדקיהו הרביעי שלום.
דהא	ג	16	ובני יהויקים יכניה בנו צדקיה בנו.
דהא	ג	17	ובני יכניה אסר שאלתיאל בנו.
דהא	ג	18	ומלכירם ופדיה ושנאצר יקמיה הושמע ונדביה.
דהא	ג	19	ובני פדיה זרבבל ושמעי ובן-זרבבל משלם וחנניה ושלמית אחותם.
דהא	ג	20	וחשבה ואהל וברכיה וחסדיה יושב חסד חמש.
דהא	ג	21	ובן-חנניה פלטיה וישעיה בני רפיה בני ארנן בני עבדיה בני שכניה.
דהא	ג	22	ובני שכניה שמעיה ובני שמעיה חטוש ויגאל ובריח ונעריה ושפט ששה.
דהא	ג	23	ובן-נעריה אליועיני וחזקיה ועזריקם שלשה.
דהא	ג	24	ובני אליועיני הדיוהו ואלישיב ופליה ועקוב ויוחנן ודליה וענני שבעה.</P>
דהא	ד	1	בני יהודה פרץ חצרון וכרמי וחור ושובל.
דהא	ד	2	וראיה בן-שובל הוליד את-יחת ויחת הליד את-אחומי ואת-להד אלה משפחות הצרעתי.
דהא	ד	3	ואלה אבי עיטם יזרעאל וישמא וידבש ושם אחותם הצללפוני.
דהא	ד	4	ופנואל אבי גדר ועזר אבי חושה אלה בני-חור בכור אפרתה אבי בית לחם.
דהא	ד	5	ולאשחור אבי תקוע היו שתי נשים חלאה ונערה.
דהא	ד	6	ותלד לו נערה את-אחזם ואת-חפר ואת-תימני ואת-האחשתרי אלה בני נערה.
דהא	ד	7	ובני חלאה צרת יצחר ואתנן.
דהא	ד	8	וקוץ הוליד את-ענוב ואת-הצבבה ומשפחות אחרחל בן-הרום.
דהא	ד	9	ויהי יעבץ נכבד מאחיו ואמו קראה שמו יעבץ לאמר כי ילדתי בעצב.
דהא	ד	10	ויקרא יעבץ לאלהי ישראל לאמר אם-ברך תברכני והרבית את-גבולי והיתה ידך עמי ועשית מרעה לבלתי עצבי ויבא אלהים את אשר-שאל.
דהא	ד	11	וכלוב אחי-שוחה הוליד את-מחיר הוא אבי אשתון.
דהא	ד	12	ואשתון הוליד את-בית רפא ואת-פסח ואת-תחנה אבי עיר נחש אלה אנשי רכה.
דהא	ד	13	ובני קנז עתניאל ושריה ובני עתניאל חתת.
דהא	ד	14	ומעונתי הוליד את-עפרה ושריה הוליד את-יואב אבי גיא חרשים כי חרשים היו.</P>
דהא	ד	15	ובני כלב בן-יפנה עירו אלה ונעם ובני אלה וקנז.
דהא	ד	16	ובני יהללאל זיף וזיפה תיריא ואשראל.
דהא	ד	17	ובן-עזרה יתר ומרד ועפר וילון ותהר את-מרים ואת-שמי ואת-ישבח אבי אשתמע.
דהא	ד	18	ואשתו היהדיה ילדה את-ירד אבי גדור ואת-חבר אבי שוכו ואת-יקותיאל אבי זנוח ואלה בני בתיה בת-פרעה אשר לקח מרד.
דהא	ד	19	ובני אשת הודיה אחות נחם אבי קעילה הגרמי ואשתמע המעכתי.
דהא	ד	20	ובני שימון אמנון ורנה בן-חנן ותולון ובני ישעי זוחת ובן-זוחת.
דהא	ד	21	בני שלה בן-יהודה ער אבי לכה ולעדה אבי מרשה ומשפחות בית-עבדת הבץ לבית אשבע.
דהא	ד	22	ויוקים ואנשי כזבא ויואש ושרף אשר-בעלו למואב וישבי לחם והדברים עתיקים.
דהא	ד	23	המה היוצרים וישבי נטעים וגדרה עם-המלך במלאכתו ישבו שם.
דהא	ד	24	בני שמעון נמואל וימין יריב זרח שאול.
דהא	ד	25	שלם בנו מבשם בנו משמע בנו.
דהא	ד	26	ובני משמע חמואל בנו זכור בנו שמעי בנו.
דהא	ד	27	ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד-בני יהודה.
דהא	ד	28	וישבו בבאר-שבע ומולדה וחצר שועל.
דהא	ד	29	ובבלהה ובעצם ובתולד.
דהא	ד	30	ובבתואל ובחרמה ובציקלג.
דהא	ד	31	ובבית מרכבות ובחצר סוסים ובבית בראי ובשערים אלה עריהם עד-מלך דויד.
דהא	ד	32	וחצריהם עיטם ועין רמון ותכן ועשן ערים חמש.
דהא	ד	33	וכל-חצריהם אשר סביבות הערים האלה עד-בעל זאת מושבתם והתיחשם להם.
דהא	ד	34	ומשובב וימלך ויושה בן-אמציה.
דהא	ד	35	ויואל ויהוא בן-יושביה בן-שריה בן-עשיאל.
דהא	ד	36	ואליועיני ויעקבה וישוחיה ועשיה ועדיאל וישימאל ובניה.
דהא	ד	37	וזיזא בן-שפעי בן-אלון בן-ידיה בן-שמרי בן-שמעיה.
דהא	ד	38	אלה הבאים בשמות נשיאים במשפחותם ובית אבותיהם פרצו לרוב.
דהא	ד	39	וילכו למבוא גדר עד למזרח הגיא לבקש מרעה לצאנם.
דהא	ד	40	וימצאו מרעה שמן וטוב והארץ רחבת ידים ושקטת ושלוה כי מן-חם הישבים שם לפנים.
דהא	ד	41	ויבאו אלה הכתובים בשמות בימי יחזקיהו מלך-יהודה ויכו את-אהליהם ואת-המעינים אשר נמצאו-שמה ויחרימם עד-היום הזה וישבו תחתיהם כי-מרעה לצאנם שם.
דהא	ד	42	ומהם מן-בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם.
דהא	ד	43	ויכו את-שארית הפלטה לעמלק וישבו שם עד היום הזה.</P>
דהא	ה	1	ובני ראובן בכור-ישראל כי הוא הבכור ובחללו יצועי אביו נתנה בכרתו לבני יוסף בן-ישראל ולא להתיחש לבכרה.
דהא	ה	2	כי יהודה גבר באחיו ולנגיד ממנו והבכרה ליוסף.
דהא	ה	3	בני ראובן בכור ישראל חנוך ופלוא חצרון וכרמי.
דהא	ה	4	בני יואל שמעיה בנו גוג בנו שמעי בנו.
דהא	ה	5	מיכה בנו ראיה בנו בעל בנו.
דהא	ה	6	בארה בנו אשר הגלה תלגת פלנאסר מלך אשר הוא נשיא לראובני.
דהא	ה	7	ואחיו למשפחתיו בהתיחש לתלדותם הראש יעיאל וזכריהו.
דהא	ה	8	ובלע בן-עזז בן-שמע בן-יואל הוא יושב בערער ועד-נבו ובעל מעון.
דהא	ה	9	ולמזרח ישב עד-לבוא מדברה למן-הנהר פרת כי מקניהם רבו בארץ גלעד.
דהא	ה	10	ובימי שאול עשו מלחמה עם-ההגראים ויפלו בידם וישבו באהליהם על-כל-פני מזרח לגלעד.
דהא	ה	11	ובני-גד לנגדם ישבו בארץ הבשן עד-סלכה.
דהא	ה	12	יואל הראש ושפם המשנה ויעני ושפט בבשן.
דהא	ה	13	ואחיהם לבית אבותיהם מיכאל ומשלם ושבע ויורי ויעכן וזיע ועבר שבעה.
דהא	ה	14	אלה בני אביחיל בן-חורי בן-ירוח בן-גלעד בן-מיכאל בן-ישישי בן-יחדו בן-בוז.
דהא	ה	15	אחי בן-עבדיאל בן-גוני ראש לבית אבותם.
דהא	ה	16	וישבו בגלעד בבשן ובבנתיה ובכל-מגרשי שרון על-תוצאותם.
דהא	ה	17	כלם התיחשו בימי יותם מלך-יהודה ובימי ירבעם מלך-ישראל.</P>
דהא	ה	18	בני-ראובן וגדי וחצי שבט-מנשה מן-בני-חיל אנשים נשאי מגן וחרב ודרכי קשת ולמודי מלחמה ארבעים וארבעה אלף ושבע-מאות וששים יצאי צבא.
דהא	ה	19	ויעשו מלחמה עם-ההגריאים ויטור ונפיש ונודב.
דהא	ה	20	ויעזרו עליהם וינתנו בידם ההגריאים וכל שעמהם כי לאלהים זעקו במלחמה ונעתור להם כי-בטחו בו.
דהא	ה	21	וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף.
דהא	ה	22	כי-חללים רבים נפלו כי מהאלהים המלחמה וישבו תחתיהם עד-הגלה.</P>
דהא	ה	23	ובני חצי שבט מנשה ישבו בארץ מבשן עד-בעל חרמון ושניר והר-חרמון המה רבו.
דהא	ה	24	ואלה ראשי בית-אבותם ועפר וישעי ואליאל ועזריאל וירמיה והודויה ויחדיאל אנשים גבורי חיל אנשי שמות ראשים לבית אבותם.
דהא	ה	25	וימעלו באלהי אבותיהם ויזנו אחרי אלהי עמי-הארץ אשר-השמיד אלהים מפניהם.
דהא	ה	26	ויער אלהי ישראל את-רוח פול מלך-אשור ואת-רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה.
דהא	ה	27	בני לוי גרשון קהת ומררי.
דהא	ה	28	ובני קהת עמרם יצהר וחברון ועזיאל.
דהא	ה	29	ובני עמרם אהרן ומשה ומרים ובני אהרן נדב ואביהוא אלעזר ואיתמר.
דהא	ה	30	אלעזר הוליד את-פינחס פינחס הליד את-אבישוע.
דהא	ה	31	ואבישוע הוליד את-בקי ובקי הוליד את-עזי.
דהא	ה	32	ועזי הוליד את-זרחיה וזרחיה הוליד את-מריות.
דהא	ה	33	מריות הוליד את-אמריה ואמריה הוליד את-אחיטוב.
דהא	ה	34	ואחיטוב הוליד את-צדוק וצדוק הוליד את-אחימעץ.
דהא	ה	35	ואחימעץ הוליד את-עזריה ועזריה הוליד את-יוחנן.
דהא	ה	36	ויוחנן הוליד את-עזריה הוא אשר כהן בבית אשר-בנה שלמה בירושלם.
דהא	ה	37	ויולד עזריה את-אמריה ואמריה הוליד את-אחיטוב.
דהא	ה	38	ואחיטוב הוליד את-צדוק וצדוק הוליד את-שלום.
דהא	ה	39	ושלום הוליד את-חלקיה וחלקיה הוליד את-עזריה.
דהא	ה	40	ועזריה הוליד את-שריה ושריה הוליד את-יהוצדק.
דהא	ה	41	ויהוצדק הלך בהגלות יהוה את-יהודה וירושלם ביד נבכדנאצר.</P>
דהא	ו	1	בני לוי גרשם קהת ומררי.
דהא	ו	2	ואלה שמות בני-גרשום לבני ושמעי.
דהא	ו	3	ובני קהת עמרם ויצהר וחברון ועזיאל.
דהא	ו	4	בני מררי מחלי ומשי ואלה משפחות הלוי לאבותיהם.
דהא	ו	5	לגרשום לבני בנו יחת בנו זמה בנו.
דהא	ו	6	יואח בנו עדו בנו זרח בנו יאתרי בנו.
דהא	ו	7	בני קהת עמינדב בנו קרח בנו אסיר בנו.
דהא	ו	8	אלקנה בנו ואביסף בנו ואסיר בנו.
דהא	ו	9	תחת בנו אוריאל בנו עזיה בנו ושאול בנו.
דהא	ו	10	ובני אלקנה עמשי ואחימות.
דהא	ו	11	אלקנה בנו אלקנה צופי בנו ונחת בנו.
דהא	ו	12	אליאב בנו ירחם בנו אלקנה בנו.
דהא	ו	13	ובני שמואל הבכר ושני ואביה.
דהא	ו	14	בני מררי מחלי לבני בנו שמעי בנו עזה בנו.
דהא	ו	15	שמעא בנו חגיה בנו עשיה בנו.</P>
דהא	ו	16	ואלה אשר העמיד דויד על-ידי-שיר בית יהוה ממנוח הארון.
דהא	ו	17	ויהיו משרתים לפני משכן אהל-מועד בשיר עד-בנות שלמה את-בית יהוה בירושלם ויעמדו כמשפטם על-עבודתם.
דהא	ו	18	ואלה העמדים ובניהם מבני הקהתי הימן המשורר בן-יואל בן-שמואל.
דהא	ו	19	בן-אלקנה בן-ירחם בן-אליאל בן-תוח.
דהא	ו	20	בן-ציף בן-אלקנה בן-מחת בן-עמשי.
דהא	ו	21	בן-אלקנה בן-יואל בן-עזריה בן-צפניה.
דהא	ו	22	בן-תחת בן-אסיר בן-אביסף בן-קרח.
דהא	ו	23	בן-יצהר בן-קהת בן-לוי בן-ישראל.
דהא	ו	24	ואחיו אסף העמד על-ימינו אסף בן-ברכיהו בן-שמעא.
דהא	ו	25	בן-מיכאל בן-בעשיה בן-מלכיה.
דהא	ו	26	בן-אתני בן-זרח בן-עדיה.
דהא	ו	27	בן-איתן בן-זמה בן-שמעי.
דהא	ו	28	בן-יחת בן-גרשם בן-לוי.
דהא	ו	29	ובני מררי אחיהם על-השמאול איתן בן-קישי בן-עבדי בן-מלוך.
דהא	ו	30	בן-חשביה בן-אמציה בן-חלקיה.
דהא	ו	31	בן-אמצי בן-בני בן-שמר.
דהא	ו	32	בן-מחלי בן-מושי בן-מררי בן-לוי.
דהא	ו	33	ואחיהם הלוים נתונים לכל-עבודת משכן בית האלהים.
דהא	ו	34	ואהרן ובניו מקטירים על-מזבח העולה ועל-מזבח הקטרת לכל מלאכת קדש הקדשים ולכפר על-ישראל ככל אשר צוה משה עבד האלהים.</P>
דהא	ו	35	ואלה בני אהרן אלעזר בנו פינחס בנו אבישוע בנו.
דהא	ו	36	בקי בנו עזי בנו זרחיה בנו.
דהא	ו	37	מריות בנו אמריה בנו אחיטוב בנו.
דהא	ו	38	צדוק בנו אחימעץ בנו.
דהא	ו	39	ואלה מושבותם לטירותם בגבולם לבני אהרן למשפחת הקהתי כי להם היה הגורל.
דהא	ו	40	ויתנו להם את-חברון בארץ יהודה ואת-מגרשיה סביבתיה.
דהא	ו	41	ואת-שדה העיר ואת-חצריה נתנו לכלב בן-יפנה.
דהא	ו	42	ולבני אהרן נתנו את-ערי המקלט את-חברון ואת-לבנה ואת-מגרשיה ואת-יתר ואת-אשתמע ואת-מגרשיה.
דהא	ו	43	ואת-חילז ואת-מגרשיה את-דביר ואת-מגרשיה.
דהא	ו	44	ואת-עשן ואת-מגרשיה ואת-בית שמש ואת-מגרשיה.
דהא	ו	45	וממטה בנימן את-גבע ואת-מגרשיה ואת-עלמת ואת-מגרשיה ואת-ענתות ואת-מגרשיה כל-עריהם שלש-עשרה עיר במשפחותיהם.
דהא	ו	46	ולבני קהת הנותרים ממשפחת המטה ממחצית מטה חצי מנשה בגורל ערים עשר.</P>
דהא	ו	47	ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן ערים שלש עשרה.
דהא	ו	48	לבני מררי למשפחותם ממטה ראובן וממטה-גד וממטה זבולן בגורל ערים שתים עשרה.
דהא	ו	49	ויתנו בני-ישראל ללוים את-הערים ואת-מגרשיהם.
דהא	ו	50	ויתנו בגורל ממטה בני-יהודה וממטה בני-שמעון וממטה בני בנימן את הערים האלה אשר-יקראו אתהם בשמות.
דהא	ו	51	וממשפחות בני קהת ויהי ערי גבולם ממטה אפרים.
דהא	ו	52	ויתנו להם את-ערי המקלט את-שכם ואת-מגרשיה בהר אפרים ואת-גזר ואת-מגרשיה.
דהא	ו	53	ואת-יקמעם ואת-מגרשיה ואת-בית חורון ואת-מגרשיה.
דהא	ו	54	ואת-אילון ואת-מגרשיה ואת-גת-רמון ואת-מגרשיה.
דהא	ו	55	וממחצית מטה מנשה את-ענר ואת-מגרשיה ואת-בלעם ואת-מגרשיה למשפחת לבני-קהת הנותרים.</P>
דהא	ו	56	לבני גרשום ממשפחת חצי מטה מנשה את-גולן בבשן ואת-מגרשיה ואת-עשתרות ואת-מגרשיה.
דהא	ו	57	וממטה יששכר את-קדש ואת-מגרשיה את-דברת ואת-מגרשיה.
דהא	ו	58	ואת-ראמות ואת-מגרשיה ואת-ענם ואת-מגרשיה.
דהא	ו	59	וממטה אשר את-משל ואת-מגרשיה ואת-עבדון ואת-מגרשיה.
דהא	ו	60	ואת-חוקק ואת-מגרשיה ואת-רחב ואת-מגרשיה.
דהא	ו	61	וממטה נפתלי את-קדש בגליל ואת-מגרשיה ואת-חמון ואת-מגרשיה ואת-קריתים ואת-מגרשיה.
דהא	ו	62	לבני מררי הנותרים ממטה זבולן את-רמונו ואת-מגרשיה את-תבור ואת-מגרשיה.
דהא	ו	63	ומעבר לירדן ירחו למזרח הירדן ממטה ראובן את-בצר במדבר ואת-מגרשיה ואת-יהצה ואת-מגרשיה.
דהא	ו	64	ואת-קדמות ואת-מגרשיה ואת-מיפעת ואת-מגרשיה.
דהא	ו	65	וממטה-גד את-ראמות בגלעד ואת-מגרשיה ואת-מחנים ואת-מגרשיה.
דהא	ו	66	ואת-חשבון ואת-מגרשיה ואת-יעזיר ואת-מגרשיה.</P>
דהא	ז	1	ולבני יששכר תולע ופואה ישיב ושמרון ארבעה.
דהא	ז	2	ובני תולע עזי ורפיה ויריאל ויחמי ויבשם ושמואל ראשים לבית-אבותם לתולע גבורי חיל לתלדותם מספרם בימי דויד עשרים-ושנים אלף ושש מאות.
דהא	ז	3	ובני עזי יזרחיה ובני יזרחיה מיכאל ועבדיה ויואל ישיה חמשה ראשים כלם.
דהא	ז	4	ועליהם לתלדותם לבית אבותם גדודי צבא מלחמה שלשים וששה אלף כי-הרבו נשים ובנים.
דהא	ז	5	ואחיהם לכל משפחות יששכר גבורי חילים שמונים ושבעה אלף התיחשם לכל.
דהא	ז	6	בנימן בלע ובכר וידיעאל שלשה.
דהא	ז	7	ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה.
דהא	ז	8	ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל-אלה בני-בכר.
דהא	ז	9	והתיחשם לתלדותם ראשי בית אבותם גבורי חיל עשרים אלף ומאתים.
דהא	ז	10	ובני ידיעאל בלהן ובני בלהן יעיש ובנימן ואהוד וכנענה וזיתן ותרשיש ואחישחר.
דהא	ז	11	כל-אלה בני ידיעאל לראשי האבות גבורי חילים שבעה-עשר אלף ומאתים יצאי צבא למלחמה.
דהא	ז	12	ושפם וחפם בני עיר חשם בני אחר.
דהא	ז	13	בני נפתלי יחציאל וגוני ויצר ושלום בני בלהה.</P>
דהא	ז	14	בני מנשה אשריאל אשר ילדה פילגשו הארמיה ילדה את-מכיר אבי גלעד.
דהא	ז	15	ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות.
דהא	ז	16	ותלד מעכה אשת-מכיר בן ותקרא שמו פרש ושם אחיו שרש ובניו אולם ורקם.
דהא	ז	17	ובני אולם בדן אלה בני גלעד בן-מכיר בן-מנשה.
דהא	ז	18	ואחתו המלכת ילדה את-אישהוד ואת-אביעזר ואת-מחלה.
דהא	ז	19	ויהיו בני שמידע אחין ושכם ולקחי ואניעם.</P>
דהא	ז	20	ובני אפרים שותלח וברד בנו ותחת בנו ואלעדה בנו ותחת בנו.
דהא	ז	21	וזבד בנו ושותלח בנו ועזר ואלעד והרגום אנשי-גת הנולדים בארץ כי ירדו לקחת את-מקניהם.
דהא	ז	22	ויתאבל אפרים אביהם ימים רבים ויבאו אחיו לנחמו.
דהא	ז	23	ויבא אל-אשתו ותהר ותלד בן ויקרא את-שמו בריעה כי ברעה היתה בביתו.
דהא	ז	24	ובתו שארה ותבן את-בית-חורון התחתון ואת-העליון ואת אזן שארה.
דהא	ז	25	ורפח בנו ורשף ותלח בנו ותחן בנו.
דהא	ז	26	לעדן בנו עמיהוד בנו אלישמע בנו.
דהא	ז	27	נון בנו יהושע בנו.
דהא	ז	28	ואחזתם ומשבותם בית-אל ובנתיה ולמזרח נערן ולמערב גזר ובנתיה ושכם ובנתיה עד-עיה ובנתיה.
דהא	ז	29	ועל-ידי בני-מנשה בית-שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן-ישראל.</P>
דהא	ז	30	בני אשר ימנה וישוה וישוי ובריעה ושרח אחותם.
דהא	ז	31	ובני בריעה חבר ומלכיאל הוא אבי ברזות.
דהא	ז	32	וחבר הוליד את-יפלט ואת-שומר ואת-חותם ואת שועא אחותם.
דהא	ז	33	ובני יפלט פסך ובמהל ועשות אלה בני יפלט.
דהא	ז	34	ובני שמר אחי ורוהגה יחבה וארם.
דהא	ז	35	ובן-הלם אחיו צופח וימנע ושלש ועמל.
דהא	ז	36	בני צופח סוח וחרנפר ושועל וברי וימרה.
דהא	ז	37	בצר והוד ושמא ושלשה ויתרן ובארא.
דהא	ז	38	ובני יתר יפנה ופספה וארא.
דהא	ז	39	ובני עלא ארח וחניאל ורציא.
דהא	ז	40	כל-אלה בני-אשר ראשי בית-האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף.</P>
דהא	ח	1	ובנימן הוליד את-בלע בכרו אשבל השני ואחרח השלישי.
דהא	ח	2	נוחה הרביעי ורפא החמישי.
דהא	ח	3	ויהיו בנים לבלע אדר וגרא ואביהוד.
דהא	ח	4	ואבישוע ונעמן ואחוח.
דהא	ח	5	וגרא ושפופן וחורם.
דהא	ח	6	ואלה בני אחוד אלה הם ראשי אבות ליושבי גבע ויגלום אל-מנחת.
דהא	ח	7	ונעמן ואחיה וגרא הוא הגלם והוליד את-עזא ואת-אחיחד.
דהא	ח	8	ושחרים הוליד בשדה מואב מן-שלחו אתם חושים ואת-בערא נשיו.
דהא	ח	9	ויולד מן-חדש אשתו את-יובב ואת-צביא ואת-מישא ואת-מלכם.
דהא	ח	10	ואת-יעוץ ואת-שכיה ואת-מרמה אלה בניו ראשי אבות.
דהא	ח	11	ומחשים הוליד את-אביטוב ואת-אלפעל.
דהא	ח	12	ובני אלפעל עבר ומשעם ושמד הוא בנה את-אונו ואת-לד ובנתיה.
דהא	ח	13	וברעה ושמע המה ראשי האבות ליושבי אילון המה הבריחו את-יושבי גת.
דהא	ח	14	ואחיו ששק וירמות.
דהא	ח	15	וזבדיה וערד ועדר.
דהא	ח	16	ומיכאל וישפה ויוחא בני בריעה.
דהא	ח	17	וזבדיה ומשלם וחזקי וחבר.
דהא	ח	18	וישמרי ויזליאה ויובב בני אלפעל.
דהא	ח	19	ויקים וזכרי וזבדי.
דהא	ח	20	ואליעני וצלתי ואליאל.
דהא	ח	21	ועדיה ובראיה ושמרת בני שמעי.
דהא	ח	22	וישפן ועבר ואליאל.
דהא	ח	23	ועבדון וזכרי וחנן.
דהא	ח	24	וחנניה ועילם וענתתיה.
דהא	ח	25	ויפדיה ופניאל בני ששק.
דהא	ח	26	ושמשרי ושחריה ועתליה.
דהא	ח	27	ויערשיה ואליה וזכרי בני ירחם.
דהא	ח	28	אלה ראשי אבות לתלדותם ראשים אלה ישבו בירושלם.
דהא	ח	29	ובגבעון ישבו אבי גבעון ושם אשתו מעכה.
דהא	ח	30	ובנו הבכור עבדון וצור וקיש ובעל ונדב.
דהא	ח	31	וגדור ואחיו וזכר.
דהא	ח	32	ומקלות הוליד את-שמאה ואף-המה נגד אחיהם ישבו בירושלם עם-אחיהם.
דהא	ח	33	ונר הוליד את-קיש וקיש הוליד את-שאול ושאול הוליד את-יהונתן ואת-מלכי-שוע ואת-אבינדב ואת-אשבעל.
דהא	ח	34	ובן-יהונתן מריב בעל ומריב בעל הוליד את-מיכה.
דהא	ח	35	ובני מיכה פיתון ומלך ותארע ואחז.
דהא	ח	36	ואחז הוליד את-יהועדה ויהועדה הוליד את-עלמת ואת-עזמות ואת-זמרי וזמרי הוליד את-מוצא.
דהא	ח	37	ומוצא הוליד את-בנעא רפה בנו אלעשה בנו אצל בנו.
דהא	ח	38	ולאצל ששה בנים ואלה שמותם עזריקם בכרו וישמעאל ושעריה ועבדיה וחנן כל-אלה בני אצל.
דהא	ח	39	ובני עשק אחיו אולם בכרו יעוש השני ואליפלט השלשי.
דהא	ח	40	ויהיו בני-אולם אנשים גברי-חיל דרכי קשת ומרבים בנים ובני בנים מאה וחמשים כל-אלה מבני בנימן.</P>
דהא	ט	1	וכל-ישראל התיחשו והנם כתובים על-ספר מלכי ישראל ויהודה הגלו לבבל במעלם.
דהא	ט	2	והיושבים הראשנים אשר באחזתם בעריהם ישראל הכהנים הלוים והנתינים.
דהא	ט	3	ובירושלם ישבו מן-בני יהודה ומן-בני בנימן ומן-בני אפרים ומנשה.
דהא	ט	4	עותי בן-עמיהוד בן-עמרי בן-אמרי בן-בנימן-בני פרץ בן-יהודה.
דהא	ט	5	ומן-השילוני עשיה הבכור ובניו.
דהא	ט	6	ומן-בני-זרח יעואל ואחיהם שש-מאות ותשעים.
דהא	ט	7	ומן-בני בנימן סלוא בן-משלם בן-הודויה בן-הסנאה.
דהא	ט	8	ויבניה בן-ירחם ואלה בן-עזי בן-מכרי ומשלם בן-שפטיה בן-רעואל בן-יבניה.
דהא	ט	9	ואחיהם לתלדותם תשע מאות וחמשים וששה כל-אלה אנשים ראשי אבות לבית אבתיהם.
דהא	ט	10	ומן-הכהנים ידעיה ויהויריב ויכין.
דהא	ט	11	ועזריה בן-חלקיה בן-משלם בן-צדוק בן-מריות בן-אחיטוב נגיד בית האלהים.
דהא	ט	12	ועדיה בן-ירחם בן-פשחור בן-מלכיה ומעשי בן-עדיאל בן-יחזרה בן-משלם בן-משלמית בן-אמר.
דהא	ט	13	ואחיהם ראשים לבית אבותם אלף ושבע מאות וששים גבורי חיל מלאכת עבודת בית-האלהים.
דהא	ט	14	ומן-הלוים שמעיה בן-חשוב בן-עזריקם בן-חשביה מן-בני מררי.
דהא	ט	15	ובקבקר חרש וגלל ומתניה בן-מיכא בן-זכרי בן-אסף.
דהא	ט	16	ועבדיה בן-שמעיה בן-גלל בן-ידותון וברכיה בן-אסא בן-אלקנה היושב בחצרי נטופתי.
דהא	ט	17	והשערים שלום ועקוב וטלמן ואחימן ואחיהם שלום הראש.
דהא	ט	18	ועד-הנה בשער המלך מזרחה המה השערים למחנות בני לוי.
דהא	ט	19	ושלום בן-קורא בן-אביסף בן-קרח ואחיו לבית-אביו הקרחים על מלאכת העבודה שמרי הספים לאהל ואבתיהם על-מחנה יהוה שמרי המבוא.
דהא	ט	20	ופינחס בן-אלעזר נגיד היה עליהם לפנים יהוה עמו.
דהא	ט	21	זכריה בן משלמיה שער פתח לאהל מועד.
דהא	ט	22	כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם.
דהא	ט	23	והם ובניהם על-השערים לבית-יהוה לבית-האהל למשמרות.
דהא	ט	24	לארבע רוחות יהיו השערים מזרח ימה צפונה ונגבה.
דהא	ט	25	ואחיהם בחצריהם לבוא לשבעת הימים מעת אל-עת עם-אלה.
דהא	ט	26	כי באמונה המה ארבעת גברי השערים הם הלוים והיו על-הלשכות ועל האצרות בית האלהים.
דהא	ט	27	וסביבות בית-האלהים ילינו כי-עליהם משמרת והם על-המפתח ולבקר לבקר.
דהא	ט	28	ומהם על-כלי העבודה כי-במספר יביאום ובמספר יוציאום.
דהא	ט	29	ומהם ממנים על-הכלים ועל כל-כלי הקדש ועל-הסלת והיין והשמן והלבונה והבשמים.
דהא	ט	30	ומן-בני הכהנים רקחי המרקחת לבשמים.
דהא	ט	31	ומתתיה מן-הלוים הוא הבכור לשלם הקרחי באמונה על מעשה החבתים.
דהא	ט	32	ומן-בני הקהתי מן-אחיהם על-לחם המערכת להכין שבת שבת.
דהא	ט	33	ואלה המשררים ראשי אבות ללוים בלשכת פטירים כי-יומם ולילה עליהם במלאכה.
דהא	ט	34	אלה ראשי האבות ללוים לתלדותם ראשים אלה ישבו בירושלם.
דהא	ט	35	ובגבעון ישבו אבי-גבעון יעואל ושם אשתו מעכה.
דהא	ט	36	ובנו הבכור עבדון וצור וקיש ובעל ונר ונדב.
דהא	ט	37	וגדור ואחיו וזכריה ומקלות.
דהא	ט	38	ומקלות הוליד את-שמאם ואף-הם נגד אחיהם ישבו בירושלם עם-אחיהם.
דהא	ט	39	ונר הוליד את-קיש וקיש הוליד את-שאול ושאול הוליד את-יהונתן ואת-מלכי-שוע ואת-אבינדב ואת-אשבעל.
דהא	ט	40	ובן-יהונתן מריב בעל ומרי-בעל הוליד את-מיכה.
דהא	ט	41	ובני מיכה פיתון ומלך ותחרע.
דהא	ט	42	ואחז הוליד את-יערה ויערה הוליד את-עלמת ואת-עזמות ואת-זמרי וזמרי הוליד את-מוצא.
דהא	ט	43	ומוצא הוליד את-בנעא ורפיה בנו אלעשה בנו אצל בנו.
דהא	ט	44	ולאצל ששה בנים ואלה שמותם עזריקם בכרו וישמעאל ושעריה ועבדיה וחנן אלה בני אצל.</P>
דהא	טו	1	ויעש-לו בתים בעיר דויד ויכן מקום לארון האלהים ויט-לו אהל.
דהא	טו	2	אז אמר דויד לא לשאת את-ארון האלהים כי אם-הלוים כי-בם בחר יהוה לשאת את-ארון יהוה ולשרתו עד-עולם.</P>
דהא	טו	3	ויקהל דויד את-כל-ישראל אל-ירושלם להעלות את-ארון יהוה אל-מקומו אשר-הכין לו.
דהא	טו	4	ויאסף דויד את-בני אהרן ואת-הלוים.
דהא	טו	5	לבני קהת אוריאל השר ואחיו מאה ועשרים.
דהא	טו	6	לבני מררי עשיה השר ואחיו מאתים ועשרים.
דהא	טו	7	לבני גרשום יואל השר ואחיו מאה ושלשים.
דהא	טו	8	לבני אליצפן שמעיה השר ואחיו מאתים.
דהא	טו	9	לבני חברון אליאל השר ואחיו שמונים.
דהא	טו	10	לבני עזיאל עמינדב השר ואחיו מאה ושנים עשר.</P>
דהא	טו	11	ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב.
דהא	טו	12	ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל-הכינותי לו.
דהא	טו	13	כי למבראשונה לא אתם פרץ יהוה אלהינו בנו כי-לא דרשנהו כמשפט.
דהא	טו	14	ויתקדשו הכהנים והלוים להעלות את-ארון יהוה אלהי ישראל.
דהא	טו	15	וישאו בני-הלוים את ארון האלהים כאשר צוה משה כדבר יהוה בכתפם במטות עליהם.</P>
דהא	טו	16	ויאמר דויד לשרי הלוים להעמיד את-אחיהם המשררים בכלי-שיר נבלים וכנרות ומצלתים משמיעים להרים-בקול לשמחה.</P>
דהא	טו	17	ויעמידו הלוים את הימן בן-יואל ומן-אחיו אסף בן-ברכיהו ומן-בני מררי אחיהם איתן בן-קושיהו.
דהא	טו	18	ועמהם אחיהם המשנים זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל השערים.
דהא	טו	19	והמשררים הימן אסף ואיתן במצלתים נחשת להשמיע.
דהא	טו	20	וזכריה ועזיאל ושמירמות ויחיאל ועני ואליאב ומעשיהו ובניהו בנבלים על-עלמות.
דהא	טו	21	ומתתיהו ואליפלהו ומקניהו ועבד אדם ויעיאל ועזזיהו בכנרות על-השמינית לנצח.
דהא	טו	22	וכנניהו שר-הלוים במשא יסר במשא כי מבין הוא.
דהא	טו	23	וברכיה ואלקנה שערים לארון.
דהא	טו	24	ושבניהו ויושפט ונתנאל ועמשי וזכריהו ובניהו ואליעזר הכהנים מחצצרים בחצצרות לפני ארון האלהים ועבד אדם ויחיה שערים לארון.
דהא	טו	25	ויהי דויד וזקני ישראל ושרי האלפים ההלכים להעלות את-ארון ברית-יהוה מן-בית עבד-אדם בשמחה.</P>
דהא	טו	26	ויהי בעזר האלהים את-הלוים נשאי ארון ברית-יהוה ויזבחו שבעה-פרים ושבעה אילים.
דהא	טו	27	ודויד מכרבל במעיל בוץ וכל-הלוים הנשאים את-הארון והמשררים וכנניה השר המשא המשררים ועל-דויד אפוד בד.
דהא	טו	28	וכל-ישראל מעלים את-ארון ברית-יהוה בתרועה ובקול שופר ובחצצרות ובמצלתים משמעים בנבלים וכנרות.
דהא	טו	29	ויהי ארון ברית יהוה בא עד-עיר דויד ומיכל בת-שאול נשקפה בעד החלון ותרא את-המלך דויד מרקד ומשחק ותבז לו בלבה.</P>
דהא	טז	1	ויביאו את-ארון האלהים ויציגו אתו בתוך האהל אשר נטה-לו דויד ויקריבו עלות ושלמים לפני האלהים.
דהא	טז	2	ויכל דויד מהעלות העלה והשלמים ויברך את-העם בשם יהוה.
דהא	טז	3	ויחלק לכל-איש ישראל מאיש ועד-אשה לאיש ככר-לחם ואשפר ואשישה.
דהא	טז	4	ויתן לפני ארון יהוה מן-הלוים משרתים ולהזכיר ולהודות ולהלל ליהוה אלהי ישראל.
דהא	טז	5	אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע.
דהא	טז	6	ובניהו ויחזיאל הכהנים בחצצרות תמיד לפני ארון ברית-האלהים.
דהא	טז	7	ביום ההוא אז נתן דויד בראש להדות ליהוה ביד-אסף ואחיו.</P>
דהא	טז	8	הודו ליהוה קראו בשמו הודיעו בעמים עלילתיו.<BR>
דהא	טז	9	שירו לו זמרו-לו שיחו בכל-נפלאתיו.<BR>
דהא	טז	10	התהללו בשם קדשו ישמח לב מבקשי יהוה.<BR>
דהא	טז	11	דרשו יהוה ועזו בקשו פניו תמיד.<BR>
דהא	טז	12	זכרו נפלאתיו אשר עשה מפתיו ומשפטי-פיהו.<BR>
דהא	טז	13	זרע ישראל עבדו בני יעקב בחיריו.<BR>
דהא	טז	14	הוא יהוה אלהינו בכל-הארץ משפטיו.<BR>
דהא	טז	15	זכרו לעולם בריתו דבר צוה לאלף דור.<BR>
דהא	טז	16	אשר כרת את-אברהם ושבועתו ליצחק.<BR>
דהא	טז	17	ויעמידה ליעקב לחק לישראל ברית עולם.<BR>
דהא	טז	18	לאמר לך אתן ארץ-כנען חבל נחלתכם.<BR>
דהא	טז	19	בהיותכם מתי מספר כמעט וגרים בה.<BR>
דהא	טז	20	ויתהלכו מגוי אל-גוי ומממלכה אל-עם אחר.<BR>
דהא	טז	21	לא-הניח לאיש לעשקם ויוכח עליהם מלכים.<BR>
דהא	טז	22	אל-תגעו במשיחי ובנביאי אל-תרעו.</P>
דהא	טז	23	שירו ליהוה כל-הארץ בשרו מיום-אל-יום ישועתו.<BR>
דהא	טז	24	ספרו בגוים את-כבודו בכל-העמים נפלאתיו.<BR>
דהא	טז	25	כי גדול יהוה ומהלל מאד ונורא הוא על-כל-אלהים.<BR>
דהא	טז	26	כי כל-אלהי העמים אלילים ויהוה שמים עשה.<BR>
דהא	טז	27	הוד והדר לפניו עז וחדוה במקמו.<BR>
דהא	טז	28	הבו ליהוה משפחות עמים הבו ליהוה כבוד ועז.<BR>
דהא	טז	29	הבו ליהוה כבוד שמו שאו מנחה ובאו לפניו השתחוו ליהוה בהדרת-קדש.
דהא	טז	30	חילו מלפניו כל-הארץ אף-תכון תבל בל-תמוט.
דהא	טז	31	ישמחו השמים ותגל הארץ ויאמרו בגוים יהוה מלך.
דהא	טז	32	ירעם הים ומלואו יעלץ השדה וכל-אשר-בו.
דהא	טז	33	אז ירננו עצי היער מלפני יהוה כי-בא לשפוט את-הארץ.
דהא	טז	34	הודו ליהוה כי טוב כי לעולם חסדו.
דהא	טז	35	ואמרו הושיענו אלהי ישענו וקבצנו והצילנו מן-הגוים להדות לשם קדשך להשתבח בתהלתך.
דהא	טז	36	ברוך יהוה אלהי ישראל מן-העולם ועד העלם ויאמרו כל-העם אמן והלל ליהוה.</P>
דהא	טז	37	ויעזב-שם לפני ארון ברית-יהוה לאסף ולאחיו לשרת לפני הארון תמיד לדבר-יום ביומו.
דהא	טז	38	ועבד אדם ואחיהם ששים ושמונה ועבד אדם בן-ידיתון וחסה לשערים.
דהא	טז	39	ואת צדוק הכהן ואחיו הכהנים לפני משכן יהוה בבמה אשר בגבעון.
דהא	טז	40	להעלות עלות ליהוה על-מזבח העלה תמיד לבקר ולערב ולכל-הכתוב בתורת יהוה אשר צוה על-ישראל.
דהא	טז	41	ועמהם הימן וידותון ושאר הברורים אשר נקבו בשמות להדות ליהוה כי לעולם חסדו.
דהא	טז	42	ועמהם הימן וידותון חצצרות ומצלתים למשמיעים וכלי שיר האלהים ובני ידותון לשער.
דהא	טז	43	וילכו כל-העם איש לביתו ויסב דויד לברך את-ביתו.</P>
דהא	י	1	ופלשתים נלחמו בישראל וינס איש-ישראל מפני פלשתים ויפלו חללים בהר גלבע.
דהא	י	2	וידבקו פלשתים אחרי שאול ואחרי בניו ויכו פלשתים את-יונתן ואת-אבינדב ואת-מלכי-שוע בני שאול.
דהא	י	3	ותכבד המלחמה על-שאול וימצאהו המורים בקשת ויחל מן-היורים.
דהא	י	4	ויאמר שאול אל-נשא כליו שלף חרבך ודקרני בה פן-יבאו הערלים האלה והתעללו-בי ולא אבה נשא כליו כי ירא מאד ויקח שאול את-החרב ויפל עליה.
דהא	י	5	וירא נשא-כליו כי מת שאול ויפל גם-הוא על-החרב וימת.
דהא	י	6	וימת שאול ושלשת בניו וכל-ביתו יחדו מתו.
דהא	י	7	ויראו כל-איש ישראל אשר-בעמק כי נסו וכי-מתו שאול ובניו ויעזבו עריהם וינסו ויבאו פלשתים וישבו בהם.
דהא	י	8	ויהי ממחרת ויבאו פלשתים לפשט את-החללים וימצאו את-שאול ואת-בניו נפלים בהר גלבע.
דהא	י	9	ויפשיטהו וישאו את-ראשו ואת-כליו וישלחו בארץ-פלשתים סביב לבשר את-עצביהם ואת-העם.
דהא	י	10	וישימו את-כליו בית אלהיהם ואת-גלגלתו תקעו בית דגון.
דהא	י	11	וישמעו כל יביש גלעד את כל-אשר-עשו פלשתים לשאול.
דהא	י	12	ויקומו כל-איש חיל וישאו את-גופת שאול ואת גופת בניו ויביאום יבישה ויקברו את-עצמותיהם תחת האלה ביבש ויצומו שבעת ימים.
דהא	י	13	וימת שאול במעלו אשר מעל ביהוה על-דבר יהוה אשר לא-שמר וגם-לשאול באוב לדרוש.
דהא	י	14	ולא-דרש ביהוה וימיתהו ויסב את-המלוכה לדויד בן-ישי.</P>
דהא	יא	1	ויקבצו כל-ישראל אל-דויד חברונה לאמר הנה עצמך ובשרך אנחנו.
דהא	יא	2	גם-תמול גם-שלשום גם בהיות שאול מלך אתה המוציא והמביא את-ישראל ויאמר יהוה אלהיך לך אתה תרעה את-עמי את-ישראל ואתה תהיה נגיד על עמי ישראל.
דהא	יא	3	ויבאו כל-זקני ישראל אל-המלך חברונה ויכרת להם דויד ברית בחברון לפני יהוה וימשחו את-דויד למלך על-ישראל כדבר יהוה ביד-שמואל.
דהא	יא	4	וילך דויד וכל-ישראל ירושלם היא יבוס ושם היבוסי ישבי הארץ.
דהא	יא	5	ויאמרו ישבי יבוס לדויד לא תבוא הנה וילכד דויד את-מצדת ציון היא עיר דויד.
דהא	יא	6	ויאמר דויד כל-מכה יבוסי בראשונה יהיה לראש ולשר ויעל בראשונה יואב בן-צרויה ויהי לראש.
דהא	יא	7	וישב דויד במצד על-כן קראו-לו עיר דויד.
דהא	יא	8	ויבן העיר מסביב מן-המלוא ועד-הסביב ויואב יחיה את-שאר העיר.
דהא	יא	9	וילך דויד הלוך וגדול ויהוה צבאות עמו.</P>
דהא	יא	10	ואלה ראשי הגבורים אשר לדויד המתחזקים עמו במלכותו עם-כל-ישראל להמליכו כדבר יהוה על-ישראל.
דהא	יא	11	ואלה מספר הגברים אשר לדויד ישבעם בן-חכמוני ראש השלושים הוא-עורר את-חניתו על-שלש-מאות חלל בפעם אחת.
דהא	יא	12	ואחריו אלעזר בן-דודו האחוחי הוא בשלושה הגברים.
דהא	יא	13	הוא-היה עם-דויד בפס דמים והפלשתים נאספו-שם למלחמה ותהי חלקת השדה מלאה שעורים והעם נסו מפני פלשתים.
דהא	יא	14	ויתיצבו בתוך-החלקה ויצילוה ויכו את-פלשתים ויושע יהוה תשועה גדולה.
דהא	יא	15	וירדו שלושה מן-השלושים ראש על-הצר אל-דויד אל-מערת עדלם ומחנה פלשתים חנה בעמק רפאים.
דהא	יא	16	ודויד אז במצודה ונציב פלשתים אז בבית לחם.
דהא	יא	17	ויתאו דויד ויאמר מי ישקני מים מבור בית-לחם אשר בשער.
דהא	יא	18	ויבקעו השלשה במחנה פלשתים וישאבו-מים מבור בית-לחם אשר בשער וישאו ויבאו אל-דויד ולא-אבה דויד לשתותם וינסך אתם ליהוה.
דהא	יא	19	ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים.
דהא	יא	20	ואבשי אחי-יואב הוא היה ראש השלושה והוא עורר את-חניתו על-שלש מאות חלל ולא-שם בשלושה.
דהא	יא	21	מן-השלושה בשנים נכבד ויהי להם לשר ועד-השלושה לא-בא.
דהא	יא	22	בניה בן-יהוידע בן-איש-חיל רב-פעלים מן-קבצאל הוא הכה את שני אריאל מואב והוא ירד והכה את-הארי בתוך הבור ביום השלג.
דהא	יא	23	והוא-הכה את-האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את-החנית מיד המצרי ויהרגהו בחניתו.
דהא	יא	24	אלה עשה בניהו בן-יהוידע ולו-שם בשלושה הגברים.
דהא	יא	25	מן-השלושים הנו נכבד הוא ואל-השלושה לא-בא וישימהו דויד על-משמעתו.
דהא	יא	26	וגבורי החילים עשה-אל אחי יואב אלחנן בן-דודו מבית לחם.
דהא	יא	27	שמות ההרורי חלץ הפלוני.
דהא	יא	28	עירא בן-עקש התקועי אביעזר הענתותי.
דהא	יא	29	סבכי החשתי עילי האחוחי.
דהא	יא	30	מהרי הנטפתי חלד בן-בענה הנטופתי.
דהא	יא	31	איתי בן-ריבי מגבעת בני בנימן בניה הפרעתני.
דהא	יא	32	חורי מנחלי געש אביאל הערבתי.
דהא	יא	33	עזמות הבחרומי אליחבא השעלבני.
דהא	יא	34	בני השם הגזוני יונתן בן-שגה ההררי.
דהא	יא	35	אחיאם בן-שכר ההררי אליפל בן-אור.
דהא	יא	36	חפר המכרתי אחיה הפלני.
דהא	יא	37	חצרו הכרמלי נערי בן-אזבי.
דהא	יא	38	יואל אחי נתן מבחר בן-הגרי.
דהא	יא	39	צלק העמוני נחרי הברתי נשא כלי יואב בן-צרויה.
דהא	יא	40	עירא היתרי גרב היתרי.
דהא	יא	41	אוריה החתי זבד בן-אחלי.
דהא	יא	42	עדינא בן-שיזא הראובני ראש לראובני ועליו שלושים.
דהא	יא	43	חנן בן-מעכה ויושפט המתני.
דהא	יא	44	עזיא העשתרתי שמע ויעואל בני חותם הערערי.
דהא	יא	45	ידיעאל בן-שמרי ויחא אחיו התיצי.
דהא	יא	46	אליאל המחוים ויריבי ויושויה בני אלנעם ויתמה המואבי.
דהא	יא	47	אליאל ועובד ויעשיאל המצביה.</P>
דהא	יב	1	ואלה הבאים אל-דויד לציקלג עוד עצור מפני שאול בן-קיש והמה בגבורים עזרי המלחמה.
דהא	יב	2	נשקי קשת מימינים ומשמאלים באבנים ובחצים בקשת מאחי שאול מבנימן.
דהא	יב	3	הראש אחיעזר ויואש בני השמעה הגבעתי ויזואל ופלט בני עזמות וברכה ויהוא הענתתי.
דהא	יב	4	וישמעיה הגבעוני גבור בשלשים ועל-השלשים.
דהא	יב	5	וירמיה ויחזיאל ויוחנן ויוזבד הגדרתי.
דהא	יב	6	אלעוזי וירימות ובעליה ושמריהו ושפטיהו החריפי.
דהא	יב	7	אלקנה וישיהו ועזראל ויועזר וישבעם הקרחים.
דהא	יב	8	ויועאלה וזבדיה בני ירחם מן-הגדור.
דהא	יב	9	ומן-הגדי נבדלו אל-דויד למצד מדברה גברי החיל אנשי צבא למלחמה ערכי צנה ורמח ופני אריה פניהם וכצבאים על-ההרים למהר.
דהא	יב	10	עזר הראש עבדיה השני אליאב השלשי.
דהא	יב	11	משמנה הרביעי ירמיה החמשי.
דהא	יב	12	עתי הששי אליאל השבעי.
דהא	יב	13	יוחנן השמיני אלזבד התשיעי.
דהא	יב	14	ירמיהו העשירי מכבני עשתי עשר.
דהא	יב	15	אלה מבני-גד ראשי הצבא אחד למאה הקטן והגדול לאלף.
דהא	יב	16	אלה הם אשר עברו את-הירדן בחדש הראשון והוא ממלא על-כל-גדיתיו ויבריחו את-כל-העמקים למזרח ולמערב.</P>
דהא	יב	17	ויבאו מן-בני בנימן ויהודה עד-למצד לדויד.
דהא	יב	18	ויצא דויד לפניהם ויען ויאמר להם אם-לשלום באתם אלי לעזרני יהיה-לי עליכם לבב ליחד ואם-לרמותני לצרי בלא חמס בכפי ירא אלהי אבותינו ויוכח.
דהא	יב	19	ורוח לבשה את-עמשי ראש השלושים לך דויד ועמך בן-ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד.</P>
דהא	יב	20	וממנשה נפלו על-דויד בבאו עם-פלשתים על-שאול למלחמה ולא עזרם כי בעצה שלחהו סרני פלשתים לאמר בראשינו יפול אל-אדניו שאול.
דהא	יב	21	בלכתו אל-ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה.
דהא	יב	22	והמה עזרו עם-דויד על-הגדוד כי-גבורי חיל כלם ויהיו שרים בצבא.
דהא	יב	23	כי לעת-יום ביום יבאו על-דויד לעזרו עד-למחנה גדול כמחנה אלהים.</P>
דהא	יב	24	ואלה מספרי ראשי החלוץ לצבא באו על-דויד חברונה להסב מלכות שאול אליו כפי יהוה.
דהא	יב	25	בני יהודה נשאי צנה ורמח ששת אלפים ושמונה מאות חלוצי צבא.
דהא	יב	26	מן-בני שמעון גבורי חיל לצבא שבעת אלפים ומאה.
דהא	יב	27	מן-בני הלוי ארבעת אלפים ושש מאות.
דהא	יב	28	ויהוידע הנגיד לאהרן ועמו שלשת אלפים ושבע מאות.
דהא	יב	29	וצדוק נער גבור חיל ובית-אביו שרים עשרים ושנים.
דהא	יב	30	ומן-בני בנימן אחי שאול שלשת אלפים ועד-הנה מרביתם שמרים משמרת בית שאול.
דהא	יב	31	ומן-בני אפרים עשרים אלף ושמונה מאות גבורי חיל אנשי שמות לבית אבותם.
דהא	יב	32	ומחצי מטה מנשה שמונה עשר אלף אשר נקבו בשמות לבוא להמליך את-דויד.
דהא	יב	33	ומבני יששכר יודעי בינה לעתים לדעת מה-יעשה ישראל ראשיהם מאתים וכל-אחיהם על-פיהם.
דהא	יב	34	מזבלון יוצאי צבא ערכי מלחמה בכל-כלי מלחמה חמשים אלף ולעדר בלא-לב ולב.
דהא	יב	35	ומנפתלי שרים אלף ועמהם בצנה וחנית שלשים ושבעה אלף.
דהא	יב	36	ומן-הדני ערכי מלחמה עשרים-ושמונה אלף ושש מאות.
דהא	יב	37	ומאשר יוצאי צבא לערך מלחמה ארבעים אלף.
דהא	יב	38	ומעבר לירדן מן-הראובני והגדי וחצי שבט מנשה בכל כלי צבא מלחמה מאה ועשרים אלף.
דהא	יב	39	כל-אלה אנשי מלחמה עדרי מערכה בלבב שלם באו חברונה להמליך את-דויד על-כל-ישראל וגם כל-שרית ישראל לב אחד להמליך את-דויד.
דהא	יב	40	ויהיו-שם עם-דויד ימים שלושה אכלים ושותים כי-הכינו להם אחיהם.
דהא	יב	41	וגם הקרובים-אליהם עד-יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין-ושמן ובקר וצאן לרב כי שמחה בישראל.</P>
דהא	יג	1	ויועץ דויד עם-שרי האלפים והמאות לכל-נגיד.
דהא	יג	2	ויאמר דויד לכל קהל ישראל אם-עליכם טוב ומן-יהוה אלהינו נפרצה נשלחה על-אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו.
דהא	יג	3	ונסבה את-ארון אלהינו אלינו כי-לא דרשנהו בימי שאול.
דהא	יג	4	ויאמרו כל-הקהל לעשות כן כי-ישר הדבר בעיני כל-העם.
דהא	יג	5	ויקהל דויד את-כל-ישראל מן-שיחור מצרים ועד-לבוא חמת להביא את-ארון האלהים מקרית יערים.
דהא	יג	6	ויעל דויד וכל-ישראל בעלתה אל-קרית יערים אשר ליהודה להעלות משם את ארון האלהים יהוה יושב הכרובים אשר-נקרא שם.
דהא	יג	7	וירכיבו את-ארון האלהים על-עגלה חדשה מבית אבינדב ועזא ואחיו נהגים בעגלה.
דהא	יג	8	ודויד וכל-ישראל משחקים לפני האלהים בכל-עז ובשירים ובכנרות ובנבלים ובתפים ובמצלתים ובחצצרות.
דהא	יג	9	ויבאו עד-גרן כידן וישלח עזא את-ידו לאחז את-הארון כי שמטו הבקר.
דהא	יג	10	ויחר-אף יהוה בעזא ויכהו על אשר-שלח ידו על-הארון וימת שם לפני אלהים.
דהא	יג	11	ויחר לדויד כי-פרץ יהוה פרץ בעזא ויקרא למקום ההוא פרץ עזא עד היום הזה.
דהא	יג	12	ויירא דויד את-האלהים ביום ההוא לאמר היך אביא אלי את ארון האלהים.
דהא	יג	13	ולא-הסיר דויד את-הארון אליו אל-עיר דויד ויטהו אל-בית עבד-אדם הגתי.
דהא	יג	14	וישב ארון האלהים עם-בית עבד אדם בביתו שלשה חדשים ויברך יהוה את-בית עבד-אדם ואת-כל-אשר-לו.</P>
דהא	יד	1	וישלח חירם מלך-צר מלאכים אל-דויד ועצי ארזים וחרשי קיר וחרשי עצים לבנות לו בית.
דהא	יד	2	וידע דויד כי-הכינו יהוה למלך על-ישראל כי-נשאת למעלה מלכותו בעבור עמו ישראל.
דהא	יד	3	ויקח דויד עוד נשים בירושלם ויולד דויד עוד בנים ובנות.
דהא	יד	4	ואלה שמות הילודים אשר היו-לו בירושלם שמוע ושובב נתן ושלמה.
דהא	יד	5	ויבחר ואלישוע ואלפלט.
דהא	יד	6	ונגה ונפג ויפיע.
דהא	יד	7	ואלישמע ובעלידע ואליפלט.</P>
דהא	יד	8	וישמעו פלשתים כי-נמשח דויד למלך על-כל-ישראל ויעלו כל-פלשתים לבקש את-דויד וישמע דויד ויצא לפניהם.
דהא	יד	9	ופלשתים באו ויפשטו בעמק רפאים.
דהא	יד	10	וישאל דויד באלהים לאמר האעלה על-פלשתיים ונתתם בידי ויאמר לו יהוה עלה ונתתים בידך.
דהא	יד	11	ויעלו בבעל-פרצים ויכם שם דויד ויאמר דויד פרץ האלהים את-אויבי בידי כפרץ מים על-כן קראו שם-המקום ההוא בעל פרצים.
דהא	יד	12	ויעזבו-שם את-אלהיהם ויאמר דויד וישרפו באש.</P>
דהא	יד	13	ויסיפו עוד פלשתים ויפשטו בעמק.
דהא	יד	14	וישאל עוד דויד באלהים ויאמר לו האלהים לא תעלה אחריהם הסב מעליהם ובאת להם ממול הבכאים.
דהא	יד	15	ויהי כשמעך את-קול הצעדה בראשי הבכאים אז תצא במלחמה כי-יצא האלהים לפניך להכות את-מחנה פלשתים.
דהא	יד	16	ויעש דויד כאשר צוהו האלהים ויכו את-מחנה פלשתים מגבעון ועד-גזרה.
דהא	יד	17	ויצא שם-דויד בכל-הארצות ויהוה נתן את-פחדו על-כל-הגוים.</P>
דהא	יז	1	ויהי כאשר ישב דויד בביתו ויאמר דויד אל-נתן הנביא הנה אנכי יושב בבית הארזים וארון ברית-יהוה תחת יריעות.
דהא	יז	2	ויאמר נתן אל-דויד כל אשר בלבבך עשה כי האלהים עמך.
דהא	יז	3	ויהי בלילה ההוא ויהי דבר-אלהים אל-נתן לאמר.
דהא	יז	4	לך ואמרת אל-דויד עבדי כה אמר יהוה לא אתה תבנה-לי הבית לשבת.
דהא	יז	5	כי לא ישבתי בבית מן-היום אשר העליתי את-ישראל עד היום הזה ואהיה מאהל אל-אהל וממשכן.
דהא	יז	6	בכל אשר-התהלכתי בכל-ישראל הדבר דברתי את-אחד שפטי ישראל אשר צויתי לרעות את-עמי לאמר למה לא-בניתם לי בית ארזים.
דהא	יז	7	ועתה כה-תאמר לעבדי לדויד כה אמר יהוה צבאות אני לקחתיך מן-הנוה מן-אחרי הצאן להיות נגיד על עמי ישראל.
דהא	יז	8	ואהיה עמך בכל אשר הלכת ואכרית את-כל-אויביך מפניך ועשיתי לך שם כשם הגדולים אשר בארץ.
דהא	יז	9	ושמתי מקום לעמי ישראל ונטעתיהו ושכן תחתיו ולא ירגז עוד ולא-יוסיפו בני-עולה לבלתו כאשר בראשונה.
דהא	יז	10	ולמימים אשר צויתי שפטים על-עמי ישראל והכנעתי את-כל-אויביך ואגד לך ובית יבנה-לך יהוה.
דהא	יז	11	והיה כי-מלאו ימיך ללכת עם-אבתיך והקימותי את-זרעך אחריך אשר יהיה מבניך והכינותי את-מלכותו.
דהא	יז	12	הוא יבנה-לי בית וכננתי את-כסאו עד-עולם.
דהא	יז	13	אני אהיה-לו לאב והוא יהיה-לי לבן וחסדי לא-אסיר מעמו כאשר הסירותי מאשר היה לפניך.
דהא	יז	14	והעמדתיהו בביתי ובמלכותי עד-העולם וכסאו יהיה נכון עד-עולם.
דהא	יז	15	ככל הדברים האלה וככל החזון הזה כן דבר נתן אל-דויד.</P>
דהא	יז	16	ויבא המלך דויד וישב לפני יהוה ויאמר מי-אני יהוה אלהים ומי ביתי כי הביאתני עד-הלם.
דהא	יז	17	ותקטן זאת בעיניך אלהים ותדבר על-בית-עבדך למרחוק וראיתני כתור האדם המעלה יהוה אלהים.
דהא	יז	18	מה-יוסיף עוד דויד אליך לכבוד את-עבדך ואתה את-עבדך ידעת.
דהא	יז	19	יהוה בעבור עבדך וכלבך עשית את כל-הגדולה הזאת להדיע את-כל-הגדלות.
דהא	יז	20	יהוה אין כמוך ואין אלהים זולתך בכל אשר-שמענו באזנינו.
דהא	יז	21	ומי כעמך ישראל גוי אחד בארץ אשר הלך האלהים לפדות לו עם לשום לך שם גדלות ונראות לגרש מפני עמך אשר-פדית ממצרים גוים.
דהא	יז	22	ותתן את-עמך ישראל לך לעם עד-עולם ואתה יהוה היית להם לאלהים.
דהא	יז	23	ועתה יהוה הדבר אשר דברת על-עבדך ועל-ביתו יאמן עד-עולם ועשה כאשר דברת.
דהא	יז	24	ויאמן ויגדל שמך עד-עולם לאמר יהוה צבאות אלהי ישראל אלהים לישראל ובית-דויד עבדך נכון לפניך.
דהא	יז	25	כי אתה אלהי גלית את-אזן עבדך לבנות לו בית על-כן מצא עבדך להתפלל לפניך.
דהא	יז	26	ועתה יהוה אתה-הוא האלהים ותדבר על-עבדך הטובה הזאת.
דהא	יז	27	ועתה הואלת לברך את-בית עבדך להיות לעולם לפניך כי-אתה יהוה ברכת ומברך לעולם.</P>
דהא	יח	1	ויהי אחרי-כן ויך דויד את-פלשתים ויכניעם ויקח את-גת ובנתיה מיד פלשתים.
דהא	יח	2	ויך את-מואב ויהיו מואב עבדים לדויד נשאי מנחה.
דהא	יח	3	ויך דויד את-הדדעזר מלך-צובה חמתה בלכתו להציב ידו בנהר-פרת.
דהא	יח	4	וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את-כל-הרכב ויותר ממנו מאה רכב.
דהא	יח	5	ויבא ארם דרמשק לעזור להדדעזר מלך צובה ויך דויד בארם עשרים-ושנים אלף איש.
דהא	יח	6	וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך.
דהא	יח	7	ויקח דויד את שלטי הזהב אשר היו על עבדי הדדעזר ויביאם ירושלם.
דהא	יח	8	ומטבחת ומכון ערי הדדעזר לקח דויד נחשת רבה מאד בה עשה שלמה את-ים הנחשת ואת-העמודים ואת כלי הנחשת.</P>
דהא	יח	9	וישמע תעו מלך חמת כי הכה דויד את-כל-חיל הדדעזר מלך-צובה.
דהא	יח	10	וישלח את-הדורם-בנו אל-המלך-דויד לשאול-לו לשלום ולברכו על אשר נלחם בהדדעזר ויכהו כי-איש מלחמות תעו היה הדדעזר וכל כלי זהב וכסף ונחשת.
דהא	יח	11	גם-אתם הקדיש המלך דויד ליהוה עם-הכסף והזהב אשר נשא מכל-הגוים מאדום וממואב ומבני עמון ומפלשתים ומעמלק.
דהא	יח	12	ואבשי בן-צרויה הכה את-אדום בגיא המלח שמונה עשר אלף.
דהא	יח	13	וישם באדום נציבים ויהיו כל-אדום עבדים לדויד ויושע יהוה את-דויד בכל אשר הלך.
דהא	יח	14	וימלך דויד על-כל-ישראל ויהי עשה משפט וצדקה לכל-עמו.
דהא	יח	15	ויואב בן-צרויה על-הצבא ויהושפט בן-אחילוד מזכיר.
דהא	יח	16	וצדוק בן-אחיטוב ואבימלך בן-אביתר כהנים ושושא סופר.
דהא	יח	17	ובניהו בן-יהוידע על-הכרתי והפלתי ובני-דויד הראשנים ליד המלך.</P>
דהא	יט	1	ויהי אחרי-כן וימת נחש מלך בני-עמון וימלך בנו תחתיו.
דהא	יט	2	ויאמר דויד אעשה-חסד עם-חנון בן-נחש כי-עשה אביו עמי חסד וישלח דויד מלאכים לנחמו על-אביו ויבאו עבדי דויד אל-ארץ בני-עמון אל-חנון לנחמו.
דהא	יט	3	ויאמרו שרי בני-עמון לחנון המכבד דויד את-אביך בעיניך כי-שלח לך מנחמים הלא בעבור לחקר ולהפך ולרגל הארץ באו עבדיו אליך.
דהא	יט	4	ויקח חנון את-עבדי דויד ויגלחם ויכרת את-מדויהם בחצי עד-המפשעה וישלחם.
דהא	יט	5	וילכו ויגידו לדויד על-האנשים וישלח לקראתם כי-היו האנשים נכלמים מאד ויאמר המלך שבו בירחו עד אשר-יצמח זקנכם ושבתם.
דהא	יט	6	ויראו בני עמון כי התבאשו עם-דויד וישלח חנון ובני עמון אלף ככר-כסף לשכר להם מן-ארם נהרים ומן-ארם מעכה ומצובה רכב ופרשים.
דהא	יט	7	וישכרו להם שנים ושלשים אלף רכב ואת-מלך מעכה ואת-עמו ויבאו ויחנו לפני מידבא ובני עמון נאספו מעריהם ויבאו למלחמה.
דהא	יט	8	וישמע דויד וישלח את-יואב ואת כל-צבא הגבורים.
דהא	יט	9	ויצאו בני עמון ויערכו מלחמה פתח העיר והמלכים אשר-באו לבדם בשדה.
דהא	יט	10	וירא יואב כי-היתה פני-המלחמה אליו פנים ואחור ויבחר מכל-בחור בישראל ויערך לקראת ארם.
דהא	יט	11	ואת יתר העם נתן ביד אבשי אחיו ויערכו לקראת בני עמון.
דהא	יט	12	ויאמר אם-תחזק ממני ארם והיית לי לתשועה ואם-בני עמון יחזקו ממך והושעתיך.
דהא	יט	13	חזק ונתחזקה בעד-עמנו ובעד ערי אלהינו ויהוה הטוב בעיניו יעשה.
דהא	יט	14	ויגש יואב והעם אשר-עמו לפני ארם למלחמה וינוסו מפניו.
דהא	יט	15	ובני עמון ראו כי-נס ארם וינוסו גם-הם מפני אבשי אחיו ויבאו העירה ויבא יואב ירושלם.
דהא	יט	16	וירא ארם כי נגפו לפני ישראל וישלחו מלאכים ויוציאו את-ארם אשר מעבר הנהר ושופך שר-צבא הדדעזר לפניהם.
דהא	יט	17	ויגד לדויד ויאסף את-כל-ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו.
דהא	יט	18	וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר-הצבא המית.
דהא	יט	19	ויראו עבדי הדדעזר כי נגפו לפני ישראל וישלימו עם-דויד ויעבדהו ולא-אבה ארם להושיע את-בני-עמון עוד.</P>
דהא	כ	1	ויהי לעת תשובת השנה לעת צאת המלכים וינהג יואב את-חיל הצבא וישחת את-ארץ בני-עמון ויבא ויצר את-רבה ודויד ישב בירושלם ויך יואב את-רבה ויהרסה.
דהא	כ	2	ויקח דויד את-עטרת-מלכם מעל ראשו וימצאה משקל ככר-זהב ובה אבן יקרה ותהי על-ראש דויד ושלל העיר הוציא הרבה מאד.
דהא	כ	3	ואת-העם אשר-בה הוציא וישר במגרה ובחריצי הברזל ובמגרות וכן יעשה דויד לכל ערי בני-עמון וישב דויד וכל-העם ירושלם.
דהא	כ	4	ויהי אחריכן ותעמד מלחמה בגזר עם-פלשתים אז הכה סבכי החשתי את-ספי מילדי הרפאים ויכנעו.
דהא	כ	5	ותהי-עוד מלחמה את-פלשתים ויך אלחנן בן-יעור את-לחמי אחי גלית הגתי ועץ חניתו כמנור ארגים.
דהא	כ	6	ותהי-עוד מלחמה בגת ויהי איש מדה ואצבעתיו שש-ושש עשרים וארבע וגם-הוא נולד להרפא.
דהא	כ	7	ויחרף את-ישראל ויכהו יהונתן בן-שמעא אחי דויד.
דהא	כ	8	אל נולדו להרפא בגת ויפלו ביד-דויד וביד-עבדיו.</P>
דהא	כא	1	ויעמד שטן על-ישראל ויסת את-דויד למנות את-ישראל.
דהא	כא	2	ויאמר דויד אל-יואב ואל-שרי העם לכו ספרו את-ישראל מבאר שבע ועד-דן והביאו אלי ואדעה את-מספרם.
דהא	כא	3	ויאמר יואב יוסף יהוה על-עמו כהם מאה פעמים הלא אדני המלך כלם לאדני לעבדים למה יבקש זאת אדני למה יהיה לאשמה לישראל.
דהא	כא	4	ודבר-המלך חזק על-יואב ויצא יואב ויתהלך בכל-ישראל ויבא ירושלם.
דהא	כא	5	ויתן יואב את-מספר מפקד-העם אל-דויד ויהי כל-ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב.
דהא	כא	6	ולוי ובנימן לא פקד בתוכם כי-נתעב דבר-המלך את-יואב.
דהא	כא	7	וירע בעיני האלהים על-הדבר הזה ויך את-ישראל.
דהא	כא	8	ויאמר דויד אל-האלהים חטאתי מאד אשר עשיתי את-הדבר הזה ועתה העבר-נא את-עוון עבדך כי נסכלתי מאד.</P>
דהא	כא	9	וידבר יהוה אל-גד חזה דויד לאמר.
דהא	כא	10	לך ודברת אל-דויד לאמר כה אמר יהוה שלוש אני נטה עליך בחר-לך אחת מהנה ואעשה-לך.
דהא	כא	11	ויבא גד אל-דויד ויאמר לו כה-אמר יהוה קבל-לך.
דהא	כא	12	אם-שלוש שנים רעב ואם-שלשה חדשים נספה מפני-צריך וחרב אויבך למשגת ואם-שלשת ימים חרב יהוה ודבר בארץ ומלאך יהוה משחית בכל-גבול ישראל ועתה ראה מה-אשיב את-שלחי דבר.
דהא	כא	13	ויאמר דויד אל-גד צר-לי מאד אפלה-נא ביד-יהוה כי-רבים רחמיו מאד וביד-אדם אל-אפל.
דהא	כא	14	ויתן יהוה דבר בישראל ויפל מישראל שבעים אלף איש.
דהא	כא	15	וישלח האלהים מלאך לירושלם להשחיתה וכהשחית ראה יהוה וינחם על-הרעה ויאמר למלאך המשחית רב עתה הרף ידך ומלאך יהוה עמד עם-גרן ארנן היבוסי.
דהא	כא	16	וישא דויד את-עיניו וירא את-מלאך יהוה עמד בין הארץ ובין השמים וחרבו שלופה בידו נטויה על-ירושלם ויפל דויד והזקנים מכסים בשקים על-פניהם.
דהא	כא	17	ויאמר דויד אל-האלהים הלא אני אמרתי למנות בעם ואני-הוא אשר-חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה.
דהא	כא	18	ומלאך יהוה אמר אל-גד לאמר לדויד כי יעלה דויד להקים מזבח ליהוה בגרן ארנן היבסי.
דהא	כא	19	ויעל דויד בדבר-גד אשר דבר בשם יהוה.
דהא	כא	20	וישב ארנן וירא את-המלאך וארבעת בניו עמו מתחבאים וארנן דש חטים.
דהא	כא	21	ויבא דויד עד-ארנן ויבט ארנן וירא את-דויד ויצא מן-הגרן וישתחו לדויד אפים ארצה.
דהא	כא	22	ויאמר דויד אל-ארנן תנה-לי מקום הגרן ואבנה-בו מזבח ליהוה בכסף מלא תנהו לי ותעצר המגפה מעל העם.
דהא	כא	23	ויאמר ארנן אל-דויד קח-לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה הכל נתתי.
דהא	כא	24	ויאמר המלך דויד לארנן לא כי-קנה אקנה בכסף מלא כי לא-אשא אשר-לך ליהוה והעלות עולה חנם.
דהא	כא	25	ויתן דויד לארנן במקום שקלי זהב משקל שש מאות.
דהא	כא	26	ויבן שם דויד מזבח ליהוה ויעל עלות ושלמים ויקרא אל-יהוה ויענהו באש מן-השמים על מזבח העלה.
דהא	כא	27	ויאמר יהוה למלאך וישב חרבו אל-נדנה.
דהא	כא	28	בעת ההיא בראות דויד כי-ענהו יהוה בגרן ארנן היבוסי ויזבח שם.
דהא	כא	29	ומשכן יהוה אשר-עשה משה במדבר ומזבח העולה בעת ההיא בבמה בגבעון.
דהא	כא	30	ולא-יכל דויד ללכת לפניו לדרש אלהים כי נבעת מפני חרב מלאך יהוה.</P>
דהא	כב	1	ויאמר דויד זה הוא בית יהוה האלהים וזה-מזבח לעלה לישראל.</P>
דהא	כב	2	ויאמר דויד לכנוס את-הגרים אשר בארץ ישראל ויעמד חצבים לחצוב אבני גזית לבנות בית האלהים.
דהא	כב	3	וברזל לרב למסמרים לדלתות השערים ולמחברות הכין דויד ונחשת לרב אין משקל.
דהא	כב	4	ועצי ארזים לאין מספר כי הביאו הצידנים והצרים עצי ארזים לרב לדויד.</P>
דהא	כב	5	ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל-הארצות אכינה נא לו ויכן דויד לרב לפני מותו.
דהא	כב	6	ויקרא לשלמה בנו ויצוהו לבנות בית ליהוה אלהי ישראל.
דהא	כב	7	ויאמר דויד לשלמה בנו אני היה עם-לבבי לבנות בית לשם יהוה אלהי.
דהא	כב	8	ויהי עלי דבר-יהוה לאמר דם לרב שפכת ומלחמות גדלות עשית לא-תבנה בית לשמי כי דמים רבים שפכת ארצה לפני.
דהא	כב	9	הנה-בן נולד לך הוא יהיה איש מנוחה והנחותי לו מכל-אויביו מסביב כי שלמה יהיה שמו ושלום ושקט אתן על-ישראל בימיו.
דהא	כב	10	הוא-יבנה בית לשמי והוא יהיה-לי לבן ואני-לו לאב והכינותי כסא מלכותו על-ישראל עד-עולם.
דהא	כב	11	עתה בני יהי יהוה עמך והצלחת ובנית בית יהוה אלהיך כאשר דבר עליך.
דהא	כב	12	אך יתן-לך יהוה שכל ובינה ויצוך על-ישראל ולשמור את-תורת יהוה אלהיך.
דהא	כב	13	אז תצליח אם-תשמור לעשות את-החקים ואת-המשפטים אשר צוה יהוה את-משה על-ישראל חזק ואמץ אל-תירא ואל-תחת.
דהא	כב	14	והנה בעניי הכינותי לבית-יהוה זהב ככרים מאה-אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף.
דהא	כב	15	ועמך לרב עשי מלאכה חצבים וחרשי אבן ועץ וכל-חכם בכל-מלאכה.
דהא	כב	16	לזהב לכסף ולנחשת ולברזל אין מספר קום ועשה ויהי יהוה עמך.
דהא	כב	17	ויצו דויד לכל-שרי ישראל לעזר לשלמה בנו.
דהא	כב	18	הלא יהוה אלהיכם עמכם והניח לכם מסביב כי נתן בידי את ישבי הארץ ונכבשה הארץ לפני יהוה ולפני עמו.
דהא	כב	19	עתה תנו לבבכם ונפשכם לדרוש ליהוה אלהיכם וקומו ובנו את-מקדש יהוה האלהים להביא את-ארון ברית-יהוה וכלי קדש האלהים לבית הנבנה לשם-יהוה.</P>
דהא	כג	1	ודויד זקן ושבע ימים וימלך את-שלמה בנו על-ישראל.
דהא	כג	2	ויאסף את-כל-שרי ישראל והכהנים והלוים.
דהא	כג	3	ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף.
דהא	כג	4	מאלה לנצח על-מלאכת בית-יהוה עשרים וארבעה אלף ושטרים ושפטים ששת אלפים.
דהא	כג	5	וארבעת אלפים שערים וארבעת אלפים מהללים ליהוה בכלים אשר עשיתי להלל.
דהא	כג	6	ויחלקם דויד מחלקות לבני לוי לגרשון קהת ומררי.
דהא	כג	7	לגרשני לעדן ושמעי.
דהא	כג	8	בני לעדן הראש יחיאל וזתם ויואל שלשה.
דהא	כג	9	בני שמעי שלמות וחזיאל והרן שלשה אלה ראשי האבות ללעדן.
דהא	כג	10	ובני שמעי יחת זינא ויעוש ובריעה אלה בני-שמעי ארבעה.
דהא	כג	11	ויהי-יחת הראש וזיזה השני ויעוש ובריעה לא-הרבו בנים ויהיו לבית אב לפקדה אחת.
דהא	כג	12	בני קהת עמרם יצהר חברון ועזיאל ארבעה.
דהא	כג	13	בני עמרם אהרן ומשה ויבדל אהרן להקדישו קדש קדשים הוא-ובניו עד-עולם להקטיר לפני יהוה לשרתו ולברך בשמו עד-עולם.
דהא	כג	14	ומשה איש האלהים בניו יקראו על-שבט הלוי.
דהא	כג	15	בני משה גרשם ואליעזר.
דהא	כג	16	בני גרשום שבואל הראש.
דהא	כג	17	ויהיו בני-אליעזר רחביה הראש ולא-היה לאליעזר בנים אחרים ובני רחביה רבו למעלה.
דהא	כג	18	בני יצהר שלמית הראש.
דהא	כג	19	בני חברון יריהו הראש אמריה השני יחזיאל השלישי ויקמעם הרביעי.
דהא	כג	20	בני עזיאל מיכה הראש וישיה השני.
דהא	כג	21	בני מררי מחלי ומושי בני מחלי אלעזר וקיש.
דהא	כג	22	וימת אלעזר ולא-היו לו בנים כי אם-בנות וישאום בני-קיש אחיהם.
דהא	כג	23	בני מושי מחלי ועדר וירמות שלשה.
דהא	כג	24	אלה בני-לוי לבית אבתיהם ראשי האבות לפקודיהם במספר שמות לגלגלתם עשה המלאכה לעבדת בית יהוה מבן עשרים שנה ומעלה.
דהא	כג	25	כי אמר דויד הניח יהוה אלהי-ישראל לעמו וישכן בירושלם עד-לעולם.
דהא	כג	26	וגם ללוים אין-לשאת את-המשכן ואת-כל-כליו לעבדתו.
דהא	כג	27	כי בדברי דויד האחרנים המה מספר בני-לוי מבן עשרים שנה ולמעלה.
דהא	כג	28	כי מעמדם ליד-בני אהרן לעבדת בית יהוה על-החצרות ועל-הלשכות ועל-טהרת לכל-קדש ומעשה עבדת בית האלהים.
דהא	כג	29	וללחם המערכת ולסלת למנחה ולרקיקי המצות ולמחבת ולמרבכת ולכל-משורה ומדה.
דהא	כג	30	ולעמד בבקר בבקר להדות ולהלל ליהוה וכן לערב.
דהא	כג	31	ולכל העלות עלות ליהוה לשבתות לחדשים ולמעדים במספר כמשפט עליהם תמיד לפני יהוה.
דהא	כג	32	ושמרו את-משמרת אהל-מועד ואת משמרת הקדש ומשמרת בני אהרן אחיהם לעבדת בית יהוה.</P>
דהא	כד	1	ולבני אהרן מחלקותם בני אהרן נדב ואביהוא אלעזר ואיתמר.
דהא	כד	2	וימת נדב ואביהוא לפני אביהם ובנים לא-היו להם ויכהנו אלעזר ואיתמר.
דהא	כד	3	ויחלקם דויד וצדוק מן-בני אלעזר ואחימלך מן-בני איתמר לפקדתם בעבדתם.
דהא	כד	4	וימצאו בני-אלעזר רבים לראשי הגברים מן-בני איתמר ויחלקום לבני אלעזר ראשים לבית-אבות ששה עשר ולבני איתמר לבית אבותם שמונה.
דהא	כד	5	ויחלקום בגורלות אלה עם-אלה כי-היו שרי-קדש ושרי האלהים מבני אלעזר ובבני איתמר.
דהא	כד	6	ויכתבם שמעיה בן-נתנאל הסופר מן-הלוי לפני המלך והשרים וצדוק הכהן ואחימלך בן-אביתר וראשי האבות לכהנים וללוים בית-אב אחד אחז לאלעזר ואחז אחז לאיתמר.
דהא	כד	7	ויצא הגורל הראשון ליהויריב לידעיה השני.
דהא	כד	8	לחרם השלישי לשערים הרבעי.
דהא	כד	9	למלכיה החמישי למימן הששי.
דהא	כד	10	להקוץ השבעי לאביה השמיני.
דהא	כד	11	לישוע התשעי לשכניהו העשרי.
דהא	כד	12	לאלישיב עשתי עשר ליקים שנים עשר.
דהא	כד	13	לחפה שלשה עשר לישבאב ארבעה עשר.
דהא	כד	14	לבלגה חמשה עשר לאמר ששה עשר.
דהא	כד	15	לחזיר שבעה עשר להפצץ שמונה עשר.
דהא	כד	16	לפתחיה תשעה עשר ליחזקאל העשרים.
דהא	כד	17	ליכין אחד ועשרים לגמול שנים ועשרים.
דהא	כד	18	לדליהו שלשה ועשרים למעזיהו ארבעה ועשרים.</P>
דהא	כד	19	אלה פקדתם לעבדתם לבוא לבית-יהוה כמשפטם ביד אהרן אביהם כאשר צוהו יהוה אלהי ישראל.</P>
דהא	כד	20	ולבני לוי הנותרים לבני עמרם שובאל לבני שובאל יחדיהו.
דהא	כד	21	לרחביהו לבני רחביהו הראש ישיה.
דהא	כד	22	ליצהרי שלמות לבני שלמות יחת.
דהא	כד	23	ובני יריהו אמריהו השני יחזיאל השלישי יקמעם הרביעי.
דהא	כד	24	בני עזיאל מיכה לבני מיכה שמור.
דהא	כד	25	אחי מיכה ישיה לבני ישיה זכריהו.
דהא	כד	26	בני מררי מחלי ומושי בני יעזיהו בנו.
דהא	כד	27	בני מררי ליעזיהו בנו ושהם וזכור ועברי.
דהא	כד	28	למחלי אלעזר ולא-היה לו בנים.
דהא	כד	29	לקיש בני-קיש ירחמאל.
דהא	כד	30	ובני מושי מחלי ועדר וירימות אלה בני הלוים לבית אבתיהם.
דהא	כד	31	ויפילו גם-הם גורלות לעמת אחיהם בני-אהרן לפני דויד המלך וצדוק ואחימלך וראשי האבות לכהנים וללוים אבות הראש לעמת אחיו הקטן.</P>
דהא	כה	1	ויבדל דויד ושרי הצבא לעבדה לבני אסף והימן וידותון הנביאים בכנרות בנבלים ובמצלתים ויהי מספרם אנשי מלאכה לעבדתם.
דהא	כה	2	לבני אסף זכור ויוסף ונתניה ואשראלה בני אסף על יד-אסף הנבא על-ידי המלך.
דהא	כה	3	לידותון בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על-הדות והלל ליהוה.
דהא	כה	4	להימן בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאות.
דהא	כה	5	כל-אלה בנים להימן חזה המלך בדברי האלהים להרים קרן ויתן האלהים להימן בנים ארבעה עשר ובנות שלוש.
דהא	כה	6	כל-אלה על-ידי אביהם בשיר בית יהוה במצלתים נבלים וכנרות לעבדת בית האלהים על ידי המלך אסף וידותון והימן.
דהא	כה	7	ויהי מספרם עם-אחיהם מלמדי-שיר ליהוה כל-המבין מאתים שמונים ושמונה.
דהא	כה	8	ויפילו גורלות משמרת לעמת כקטן כגדול מבין עם-תלמיד.</P>
דהא	כה	9	ויצא הגורל הראשון לאסף ליוסף גדליהו השני הוא-ואחיו ובניו שנים עשר.
דהא	כה	10	השלשי זכור בניו ואחיו שנים עשר.
דהא	כה	11	הרביעי ליצרי בניו ואחיו שנים עשר.
דהא	כה	12	החמישי נתניהו בניו ואחיו שנים עשר.
דהא	כה	13	הששי בקיהו בניו ואחיו שנים עשר.
דהא	כה	14	השבעי ישראלה בניו ואחיו שנים עשר.
דהא	כה	15	השמיני ישעיהו בניו ואחיו שנים עשר.
דהא	כה	16	התשיעי מתניהו בניו ואחיו שנים עשר.
דהא	כה	17	העשירי שמעי בניו ואחיו שנים עשר.
דהא	כה	18	עשתי-עשר עזראל בניו ואחיו שנים עשר.
דהא	כה	19	השנים עשר לחשביה בניו ואחיו שנים עשר.
דהא	כה	20	לשלשה עשר שובאל בניו ואחיו שנים עשר.
דהא	כה	21	לארבעה עשר מתתיהו בניו ואחיו שנים עשר.
דהא	כה	22	לחמשה עשר לירמות בניו ואחיו שנים עשר.
דהא	כה	23	לששה עשר לחנניהו בניו ואחיו שנים עשר.
דהא	כה	24	לשבעה עשר לישבקשה בניו ואחיו שנים עשר.
דהא	כה	25	לשמונה עשר לחנני בניו ואחיו שנים עשר.
דהא	כה	26	לתשעה עשר למלותי בניו ואחיו שנים עשר.
דהא	כה	27	לעשרים לאליתה בניו ואחיו שנים עשר.
דהא	כה	28	לאחד ועשרים להותיר בניו ואחיו שנים עשר.
דהא	כה	29	לשנים ועשרים לגדלתי בניו ואחיו שנים עשר.
דהא	כה	30	לשלשה ועשרים למחזיאות בניו ואחיו שנים עשר.
דהא	כה	31	לארבעה ועשרים לרוממתי עזר בניו ואחיו שנים עשר.</P>
דהא	כו	1	למחלקות לשערים לקרחים משלמיהו בן-קרא מן-בני אסף.
דהא	כו	2	ולמשלמיהו בנים זכריהו הבכור ידיעאל השני זבדיהו השלישי יתניאל הרביעי.
דהא	כו	3	עילם החמישי יהוחנן הששי אליהועיני השביעי.
דהא	כו	4	ולעבד אדם בנים שמעיה הבכור יהוזבד השני יואח השלשי ושכר הרביעי ונתנאל החמישי.
דהא	כו	5	עמיאל הששי יששכר השביעי פעלתי השמיני כי ברכו אלהים.
דהא	כו	6	ולשמעיה בנו נולד בנים הממשלים לבית אביהם כי-גבורי חיל המה.
דהא	כו	7	בני שמעיה עתני ורפאל ועובד אלזבד אחיו בני-חיל אליהו וסמכיהו.
דהא	כו	8	כל-אלה מבני עבד אדם המה ובניהם ואחיהם איש-חיל בכח לעבדה ששים ושנים לעבד אדם.
דהא	כו	9	ולמשלמיהו בנים ואחים בני-חיל שמונה עשר.
דהא	כו	10	ולחסה מן-בני-מררי בנים שמרי הראש כי לא-היה בכור וישימהו אביהו לראש.
דהא	כו	11	חלקיהו השני טבליהו השלשי זכריהו הרבעי כל-בנים ואחים לחסה שלשה עשר.
דהא	כו	12	לאלה מחלקות השערים לראשי הגברים משמרות לעמת אחיהם לשרת בבית יהוה.
דהא	כו	13	ויפילו גורלות כקטן כגדול לבית אבותם לשער ושער.</P>
דהא	כו	14	ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה.
דהא	כו	15	לעבד אדם נגבה ולבניו בית האספים.
דהא	כו	16	לשפים ולחסה למערב עם שער שלכת במסלה העולה משמר לעמת משמר.
דהא	כו	17	למזרח הלוים ששה לצפונה ליום ארבעה לנגבה ליום ארבעה ולאספים שנים שנים.
דהא	כו	18	לפרבר למערב ארבעה למסלה שנים לפרבר.
דהא	כו	19	אלה מחלקות השערים לבני הקרחי ולבני מררי.
דהא	כו	20	והלוים אחיה על-אוצרות בית האלהים ולאצרות הקדשים.
דהא	כו	21	בני לעדן בני הגרשני ללעדן ראשי האבות ללעדן הגרשני יחיאלי.
דהא	כו	22	בני יחיאלי זתם ויואל אחיו על-אצרות בית יהוה.
דהא	כו	23	לעמרמי ליצהרי לחברוני לעזיאלי.
דהא	כו	24	ושבאל בן-גרשום בן-משה נגיד על-האצרות.
דהא	כו	25	ואחיו לאליעזר רחביהו בנו וישעיהו בנו וירם בנו וזכרי בנו ושלמות בנו.
דהא	כו	26	הוא שלמות ואחיו על כל-אצרות הקדשים אשר הקדיש דויד המלך וראשי האבות לשרי-האלפים והמאות ושרי הצבא.
דהא	כו	27	מן-המלחמות ומן-השלל הקדישו לחזק לבית יהוה.
דהא	כו	28	וכל ההקדיש שמואל הראה ושאול בן-קיש ואבנר בן-נר ויואב בן-צרויה כל המקדיש על יד-שלמית ואחיו.</P>
דהא	כו	29	ליצהרי כנניהו ובניו למלאכה החיצונה על-ישראל לשטרים ולשפטים.
דהא	כו	30	לחברוני חשביהו ואחיו בני-חיל אלף ושבע-מאות על פקדת ישראל מעבר לירדן מערבה לכל מלאכת יהוה ולעבדת המלך.
דהא	כו	31	לחברוני יריה הראש לחברוני לתלדתיו לאבות בשנת הארבעים למלכות דויד נדרשו וימצא בהם גבורי חיל ביעזיר גלעד.
דהא	כו	32	ואחיו בני-חיל אלפים ושבע מאות ראשי האבות ויפקידם דויד המלך על-הראובני והגדי וחצי שבט המנשי לכל-דבר האלהים ודבר המלך.</P>
דהא	כז	1	ובני ישראל למספרם ראשי האבות ושרי האלפים והמאות ושטריהם המשרתים את-המלך לכל דבר המחלקות הבאה והיצאת חדש בחדש לכל חדשי השנה המחלקת האחת עשרים וארבעה אלף.
דהא	כז	2	על המחלקת הראשונה לחדש הראשון ישבעם בן-זבדיאל ועל מחלקתו עשרים וארבעה אלף.
דהא	כז	3	מן-בני-פרץ הראש לכל-שרי הצבאות לחדש הראשון.
דהא	כז	4	ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף.
דהא	כז	5	שר הצבא השלישי לחדש השלישי בניהו בן-יהוידע הכהן ראש ועל מחלקתו עשרים וארבעה אלף.
דהא	כז	6	הוא בניהו גבור השלשים ועל-השלשים ומחלקתו עמיזבד בנו.
דהא	כז	7	הרביעי לחדש הרביעי עשה-אל אחי יואב וזבדיה בנו אחריו ועל מחלקתו עשרים וארבעה אלף.
דהא	כז	8	החמישי לחדש החמישי השר שמהות היזרח ועל מחלקתו עשרים וארבעה אלף.
דהא	כז	9	הששי לחדש הששי עירא בן-עקש התקועי ועל מחלקתו עשרים וארבעה אלף.
דהא	כז	10	השביעי לחדש השביעי חלץ הפלוני מן-בני אפרים ועל מחלקתו עשרים וארבעה אלף.
דהא	כז	11	השמיני לחדש השמיני סבכי החשתי לזרחי ועל מחלקתו עשרים וארבעה אלף.
דהא	כז	12	התשיעי לחדש התשיעי אביעזר הענתתי לבנימיני ועל מחלקתו עשרים וארבעה אלף.
דהא	כז	13	העשירי לחדש העשירי מהרי הנטופתי לזרחי ועל מחלקתו עשרים וארבעה אלף.
דהא	כז	14	עשתי-עשר לעשתי-עשר החדש בניה הפרעתוני מן-בני אפרים ועל מחלקתו עשרים וארבעה אלף.
דהא	כז	15	השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף.</P>
דהא	כז	16	ועל שבטי ישראל לראובני נגיד אליעזר בן-זכרי לשמעוני שפטיהו בן-מעכה.
דהא	כז	17	ללוי חשביה בן-קמואל לאהרן צדוק.
דהא	כז	18	ליהודה אליהו מאחי דויד ליששכר עמרי בן-מיכאל.
דהא	כז	19	לזבולן ישמעיהו בן-עבדיהו לנפתלי ירימות בן-עזריאל.
דהא	כז	20	לבני אפרים הושע בן-עזזיהו לחצי שבט מנשה יואל בן-פדיהו.
דהא	כז	21	לחצי המנשה גלעדה ידו בן-זכריהו לבנימן יעשיאל בן-אבנר.
דהא	כז	22	לדן עזראל בן-ירחם אלה שרי שבטי ישראל.
דהא	כז	23	ולא-נשא דויד מספרם למבן עשרים שנה ולמטה כי אמר יהוה להרבות את-ישראל ככוכבי השמים.
דהא	כז	24	יואב בן-צרויה החל למנות ולא כלה ויהי בזאת קצף על-ישראל ולא עלה המספר במספר דברי-הימים למלך דויד.
דהא	כז	25	ועל אצרות המלך עזמות בן-עדיאל ועל האצרות בשדה בערים ובכפרים ובמגדלות יהונתן בן-עזיהו.
דהא	כז	26	ועל עשי מלאכת השדה לעבדת האדמה עזרי בן-כלוב.
דהא	כז	27	ועל-הכרמים שמעי הרמתי ועל שבכרמים לאצרות היין זבדי השפמי.
דהא	כז	28	ועל-הזיתים והשקמים אשר בשפלה בעל חנן הגדרי ועל-אצרות השמן יועש.
דהא	כז	29	ועל-הבקר הרעים בשרון שטרי השרוני ועל-הבקר בעמקים שפט בן-עדלי.
דהא	כז	30	ועל-הגמלים אוביל הישמעלי ועל-האתנות יחדיהו המרנתי.
דהא	כז	31	ועל-הצאן יזיז ההגרי כל-אלה שרי הרכוש אשר למלך דויד.
דהא	כז	32	ויהונתן דוד-דויד יועץ איש-מבין וסופר הוא ויחיאל בן-חכמוני עם-בני המלך.
דהא	כז	33	ואחיתפל יועץ למלך וחושי הארכי רע המלך.
דהא	כז	34	ואחרי אחיתפל יהוידע בן-בניהו ואביתר ושר-צבא למלך יואב.</P>
דהא	כח	1	ויקהל דויד את-כל-שרי ישראל שרי השבטים ושרי המחלקות המשרתים את-המלך ושרי האלפים ושרי המאות ושרי כל-רכוש-ומקנה למלך ולבניו עם-הסריסים והגבורים ולכל-גבור חיל אל-ירושלם.
דהא	כח	2	ויקם דויד המלך על-רגליו ויאמר שמעוני אחי ועמי אני עם-לבבי לבנות בית מנוחה לארון ברית-יהוה ולהדם רגלי אלהינו והכינותי לבנות.
דהא	כח	3	והאלהים אמר לי לא-תבנה בית לשמי כי איש מלחמות אתה ודמים שפכת.
דהא	כח	4	ויבחר יהוה אלהי ישראל בי מכל בית-אבי להיות למלך על-ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על-כל-ישראל.
דהא	כח	5	ומכל-בני כי רבים בנים נתן לי יהוה ויבחר בשלמה בני לשבת על-כסא מלכות יהוה על-ישראל.
דהא	כח	6	ויאמר לי שלמה בנך הוא-יבנה ביתי וחצרותי כי-בחרתי בו לי לבן ואני אהיה-לו לאב.
דהא	כח	7	והכינותי את-מלכותו עד-לעולם אם-יחזק לעשות מצותי ומשפטי כיום הזה.
דהא	כח	8	ועתה לעיני כל-ישראל קהל-יהוה ובאזני אלהינו שמרו ודרשו כל-מצות יהוה אלהיכם למען תירשו את-הארץ הטובה והנחלתם לבניכם אחריכם עד-עולם.
דהא	כח	9	ואתה שלמה-בני דע את-אלהי אביך ועבדהו בלב שלם ובנפש חפצה כי כל-לבבות דורש יהוה וכל-יצר מחשבות מבין אם-תדרשנו ימצא לך ואם-תעזבנו יזניחך לעד.
דהא	כח	10	ראה עתה כי-יהוה בחר בך לבנות-בית למקדש חזק ועשה.</P>
דהא	כח	11	ויתן דויד לשלמה בנו את-תבנית האולם ואת-בתיו וגנזכיו ועליתיו וחדריו הפנימים ובית הכפרת.
דהא	כח	12	ותבנית כל אשר היה ברוח עמו לחצרות בית-יהוה ולכל-הלשכות סביב לאצרות בית האלהים ולאצרות הקדשים.
דהא	כח	13	ולמחלקות הכהנים והלוים ולכל-מלאכת עבודת בית-יהוה ולכל-כלי עבודת בית-יהוה.
דהא	כח	14	לזהב במשקל לזהב לכל-כלי עבודה ועבודה לכל כלי הכסף במשקל לכל-כלי עבודה ועבודה.
דהא	כח	15	ומשקל למנרות הזהב ונרתיהם זהב במשקל-מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה.
דהא	כח	16	ואת-הזהב משקל לשלחנות המערכת לשלחן ושלחן וכסף לשלחנות הכסף.
דהא	כח	17	והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור.
דהא	כח	18	ולמזבח הקטרת זהב מזקק במשקל ולתבנית המרכבה הכרבים זהב לפרשים וסככים על-ארון ברית-יהוה.
דהא	כח	19	הכל בכתב מיד יהוה עלי השכיל כל מלאכות התבנית.</P>
דהא	כח	20	ויאמר דויד לשלמה בנו חזק ואמץ ועשה אל-תירא ואל-תחת כי יהוה אלהים אלהי עמך לא ירפך ולא יעזבך עד-לכלות כל-מלאכת עבודת בית-יהוה.
דהא	כח	21	והנה מחלקות הכהנים והלוים לכל-עבודת בית האלהים ועמך בכל-מלאכה לכל-נדיב בחכמה לכל-עבודה והשרים וכל-העם לכל-דבריך.</P>
דהא	כט	1	ויאמר דויד המלך לכל-הקהל שלמה בני אחד בחר-בו אלהים נער ורך והמלאכה גדולה כי לא לאדם הבירה כי ליהוה אלהים.
דהא	כט	2	וככל-כחי הכינותי לבית-אלהי הזהב לזהב והכסף לכסף והנחשת לנחשת הברזל לברזל והעצים לעצים אבני-שהם ומלואים אבני-פוך ורקמה וכל אבן יקרה ואבני-שיש לרב.
דהא	כט	3	ועוד ברצותי בבית אלהי יש-לי סגלה זהב וכסף נתתי לבית-אלהי למעלה מכל-הכינותי לבית הקדש.
דהא	כט	4	שלשת אלפים ככרי זהב מזהב אופיר ושבעת אלפים ככר-כסף מזקק לטוח קירות הבתים.
דהא	כט	5	לזהב לזהב ולכסף לכסף ולכל-מלאכה ביד חרשים ומי מתנדב למלאות ידו היום ליהוה.
דהא	כט	6	ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך.
דהא	כט	7	ויתנו לעבודת בית-האלהים זהב ככרים חמשת-אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה-אלף ככרים.
דהא	כט	8	והנמצא אתו אבנים נתנו לאוצר בית-יהוה על יד-יחיאל הגרשני.
דהא	כט	9	וישמחו העם על-התנדבם כי בלב שלם התנדבו ליהוה וגם דויד המלך שמח שמחה גדולה.</P>
דהא	כט	10	ויברך דויד את-יהוה לעיני כל-הקהל ויאמר דויד ברוך אתה יהוה אלהי ישראל אבינו מעולם ועד-עולם.
דהא	כט	11	לך יהוה הגדלה והגבורה והתפארת והנצח וההוד כי-כל בשמים ובארץ לך יהוה הממלכה והמתנשא לכל לראש.
דהא	כט	12	והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל.
דהא	כט	13	ועתה אלהינו מודים אנחנו לך ומהללים לשם תפארתך.
דהא	כט	14	וכי מי אני ומי עמי כי-נעצר כח להתנדב כזאת כי-ממך הכל ומידך נתנו לך.
דהא	כט	15	כי-גרים אנחנו לפניך ותושבים ככל-אבתינו כצל ימינו על-הארץ ואין מקוה.
דהא	כט	16	יהוה אלהינו כל ההמון הזה אשר הכיננו לבנות-לך בית לשם קדשך מידך היא ולך הכל.
דהא	כט	17	וידעתי אלהי כי אתה בחן לבב ומישרים תרצה אני בישר לבבי התנדבתי כל-אלה ועתה עמך הנמצאו-פה ראיתי בשמחה להתנדב-לך.
דהא	כט	18	יהוה אלהי אברהם יצחק וישראל אבתינו שמרה-זאת לעולם ליצר מחשבות לבב עמך והכן לבבם אליך.
דהא	כט	19	ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר-הכינותי.</P>
דהא	כט	20	ויאמר דויד לכל-הקהל ברכו-נא את-יהוה אלהיכם ויברכו כל-הקהל ליהוה אלהי אבתיהם ויקדו וישתחוו ליהוה ולמלך.
דהא	כט	21	ויזבחו ליהוה זבחים ויעלו עלות ליהוה למחרת היום ההוא פרים אלף אילים אלף כבשים אלף ונסכיהם וזבחים לרב לכל-ישראל.
דהא	כט	22	ויאכלו וישתו לפני יהוה ביום ההוא בשמחה גדולה וימליכו שנית לשלמה בן-דויד וימשחו ליהוה לנגיד ולצדוק לכהן.
דהא	כט	23	וישב שלמה על-כסא יהוה למלך תחת-דויד אביו ויצלח וישמעו אליו כל-ישראל.
דהא	כט	24	וכל-השרים והגברים וגם כל-בני המלך דויד נתנו יד תחת שלמה המלך.
דהא	כט	25	ויגדל יהוה את-שלמה למעלה לעיני כל-ישראל ויתן עליו הוד מלכות אשר לא-היה על-כל-מלך לפניו על-ישראל.</P>
דהא	כט	26	ודויד בן-ישי מלך על-כל-ישראל.
דהא	כט	27	והימים אשר מלך על-ישראל ארבעים שנה בחברון מלך שבע שנים ובירושלם מלך שלשים ושלוש.
דהא	כט	28	וימת בשיבה טובה שבע ימים עשר וכבוד וימלך שלמה בנו תחתיו.
דהא	כט	29	ודברי דויד המלך הראשנים והאחרנים הנם כתובים על-דברי שמואל הראה ועל-דברי נתן הנביא ועל-דברי גד החזה.
דהא	כט	30	עם כל-מלכותו וגבורתו והעתים אשר עברו עליו ועל-ישראל ועל כל-ממלכות הארצות.</P>
דהב	א	1	ויתחזק שלמה בן-דויד על-מלכותו ויהוה אלהיו עמו ויגדלהו למעלה.
דהב	א	2	ויאמר שלמה לכל-ישראל לשרי האלפים והמאות ולשפטים ולכל נשיא לכל-ישראל ראשי האבות.
דהב	א	3	וילכו שלמה וכל-הקהל עמו לבמה אשר בגבעון כי-שם היה אהל מועד האלהים אשר עשה משה עבד-יהוה במדבר.
דהב	א	4	אבל ארון האלהים העלה דויד מקרית יערים בהכין לו דויד כי נטה-לו אהל בירושלם.
דהב	א	5	ומזבח הנחשת אשר עשה בצלאל בן-אורי בן-חור שם לפני משכן יהוה וידרשהו שלמה והקהל.
דהב	א	6	ויעל שלמה שם על-מזבח הנחשת לפני יהוה אשר לאהל מועד ויעל עליו עלות אלף.
דהב	א	7	בלילה ההוא נראה אלהים לשלמה ויאמר לו שאל מה אתן-לך.
דהב	א	8	ויאמר שלמה לאלהים אתה עשית עם-דויד אבי חסד גדול והמלכתני תחתיו.
דהב	א	9	עתה יהוה אלהים יאמן דברך עם דויד אבי כי אתה המלכתני על-עם רב כעפר הארץ.
דהב	א	10	עתה חכמה ומדע תן-לי ואצאה לפני העם-הזה ואבואה כי-מי ישפט את-עמך הזה הגדול.
דהב	א	11	ויאמר-אלהים לשלמה יען אשר היתה זאת עם-לבבך ולא-שאלת עשר נכסים וכבוד ואת נפש שנאיך וגם-ימים רבים לא שאלת ותשאל-לך חכמה ומדע אשר תשפוט את-עמי אשר המלכתיך עליו.
דהב	א	12	החכמה והמדע נתון לך ועשר ונכסים וכבוד אתן-לך אשר לא-היה כן למלכים אשר לפניך ואחריך לא יהיה-כן.
דהב	א	13	ויבא שלמה לבמה אשר-בגבעון ירושלם מלפני אהל מועד וימלך על-ישראל.</P>
דהב	א	14	ויאסף שלמה רכב ופרשים ויהי-לו אלף וארבע-מאות רכב ושנים-עשר אלף פרשים ויניחם בערי הרכב ועם-המלך בירושלם.
דהב	א	15	ויתן המלך את-הכסף ואת-הזהב בירושלם כאבנים ואת הארזים נתן כשקמים אשר-בשפלה לרב.
דהב	א	16	ומוצא הסוסים אשר לשלמה ממצרים ומקוא סחרי המלך מקוא יקחו במחיר.
דהב	א	17	ויעלו ויוציאו ממצרים מרכבה בשש מאות כסף וסוס בחמשים ומאה וכן לכל-מלכי החתים ומלכי ארם בידם יוציאו.
דהב	א	18	ויאמר שלמה לבנות בית לשם יהוה ובית למלכותו.</P>
דהב	ב	1	ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות.</P>
דהב	ב	2	וישלח שלמה אל-חורם מלך-צר לאמר כאשר עשית עם-דויד אבי ותשלח-לו ארזים לבנות-לו בית לשבת בו.
דהב	ב	3	הנה אני בונה-בית לשם יהוה אלהי להקדיש לו להקטיר לפניו קטרת-סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו לעולם זאת על-ישראל.
דהב	ב	4	והבית אשר-אני בונה גדול כי-גדול אלהינו מכל-האלהים.
דהב	ב	5	ומי יעצר-כח לבנות-לו בית כי השמים ושמי השמים לא יכלכלהו ומי אני אשר אבנה-לו בית כי אם-להקטיר לפניו.
דהב	ב	6	ועתה שלח-לי איש-חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים עם-החכמים אשר עמי ביהודה ובירושלם אשר הכין דויד אבי.
דהב	ב	7	ושלח-לי עצי ארזים ברושים ואלגומים מהלבנון כי אני ידעתי אשר עבדיך יודעים לכרות עצי לבנון והנה עבדי עם-עבדיך.
דהב	ב	8	ולהכין לי עצים לרב כי הבית אשר-אני בונה גדול והפלא.
דהב	ב	9	והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף.
דהב	ב	10	ויאמר חורם מלך-צר בכתב וישלח אל-שלמה באהבת יהוה את-עמו נתנך עליהם מלך.
דהב	ב	11	ויאמר חורם ברוך יהוה אלהי ישראל אשר עשה את-השמים ואת-הארץ אשר נתן לדויד המלך בן חכם יודע שכל ובינה אשר יבנה-בית ליהוה ובית למלכותו.
דהב	ב	12	ועתה שלחתי איש-חכם יודע בינה לחורם אבי.
דהב	ב	13	בן-אשה מן-בנות דן ואביו איש-צרי יודע לעשות בזהב-ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל-פתוח ולחשב כל-מחשבת אשר ינתן-לו עם-חכמיך וחכמי אדני דויד אביך.
דהב	ב	14	ועתה החטים והשערים השמן והיין אשר אמר אדני ישלח לעבדיו.
דהב	ב	15	ואנחנו נכרת עצים מן-הלבנון ככל-צרכך ונביאם לך רפסדות על-ים יפו ואתה תעלה אתם ירושלם.</P>
דהב	ב	16	ויספר שלמה כל-האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות.
דהב	ב	17	ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את-העם.</P>
דהב	ג	1	ויחל שלמה לבנות את-בית-יהוה בירושלם בהר המוריה אשר נראה לדויד אביהו אשר הכין במקום דויד בגרן ארנן היבוסי.
דהב	ג	2	ויחל לבנות בחדש השני בשני בשנת ארבע למלכותו.
דהב	ג	3	ואלה הוסד שלמה לבנות את-בית האלהים הארך אמות במדה הראשונה אמות ששים ורחב אמות עשרים.
דהב	ג	4	והאולם אשר על-פני הארך על-פני רחב-הבית אמות עשרים והגבה מאה ועשרים ויצפהו מפנימה זהב טהור.
דהב	ג	5	ואת הבית הגדול חפה עץ ברושים ויחפהו זהב טוב ויעל עליו תמרים ושרשרות.
דהב	ג	6	ויצף את-הבית אבן יקרה לתפארת והזהב זהב פרוים.
דהב	ג	7	ויחף את-הבית הקרות הספים וקירותיו ודלתותיו זהב ופתח כרובים על-הקירות.
דהב	ג	8	ויעש את-בית-קדש הקדשים ארכו על-פני רחב-הבית אמות עשרים ורחבו אמות עשרים ויחפהו זהב טוב לככרים שש מאות.
דהב	ג	9	ומשקל למסמרות לשקלים חמשים זהב והעליות חפה זהב.
דהב	ג	10	ויעש בבית-קדש הקדשים כרובים שנים מעשה צעצעים ויצפו אתם זהב.
דהב	ג	11	וכנפי הכרובים ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר.
דהב	ג	12	וכנף הכרוב האחד אמות חמש מגיע לקיר הבית והכנף האחרת אמות חמש דבקה לכנף הכרוב האחר.
דהב	ג	13	כנפי הכרובים האלה פרשים אמות עשרים והם עמדים על-רגליהם ופניהם לבית.
דהב	ג	14	ויעש את-הפרכת תכלת וארגמן וכרמיל ובוץ ויעל עליו כרובים.
דהב	ג	15	ויעש לפני הבית עמודים שנים אמות שלשים וחמש ארך והצפת אשר-על-ראשו אמות חמש.
דהב	ג	16	ויעש שרשרות בדביר ויתן על-ראש העמדים ויעש רמונים מאה ויתן בשרשרות.
דהב	ג	17	ויקם את-העמודים על-פני ההיכל אחד מימין ואחד מהשמאול ויקרא שם-הימיני יכין ושם השמאלי בעז.</P>
דהב	ד	1	ויעש מזבח נחשת עשרים אמה ארכו ועשרים אמה רחבו ועשר אמות קומתו.
דהב	ד	2	ויעש את-הים מוצק עשר באמה משפתו אל-שפתו עגול סביב וחמש באמה קומתו וקו שלשים באמה יסב אתו סביב.
דהב	ד	3	ודמות בקרים תחת לו סביב סביב סובבים אתו עשר באמה מקיפים את-הים סביב שנים טורים הבקר יצוקים במצקתו.
דהב	ד	4	עומד על-שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל-אחריהם ביתה.
דהב	ד	5	ועביו טפח ושפתו כמעשה שפת-כוס פרח שושנה מחזיק בתים שלשת אלפים יכיל.
דהב	ד	6	ויעש כיורים עשרה ויתן חמשה מימין וחמשה משמאול לרחצה בהם את-מעשה העולה ידיחו בם והים לרחצה לכהנים בו.
דהב	ד	7	ויעש את-מנרות הזהב עשר כמשפטם ויתן בהיכל חמש מימין וחמש משמאול.
דהב	ד	8	ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה.
דהב	ד	9	ויעש חצר הכהנים והעזרה הגדולה ודלתות לעזרה ודלתותיהם צפה נחשת.
דהב	ד	10	ואת-הים נתן מכתף הימנית קדמה ממול נגבה.
דהב	ד	11	ויעש חורם את-הסירות ואת-היעים ואת-המזרקות ויכל חירם לעשות את-המלאכה אשר עשה למלך שלמה בבית האלהים.
דהב	ד	12	עמודים שנים והגלות והכתרות על-ראש העמודים שתים והשבכות שתים לכסות את-שתי גלות הכתרות אשר על-ראש העמודים.
דהב	ד	13	ואת-הרמונים ארבע מאות לשתי השבכות שנים טורים רמונים לשבכה האחת לכסות את-שתי גלות הכתרות אשר על-פני העמודים.
דהב	ד	14	ואת-המכנות עשה ואת-הכירות עשה על-המכנות.
דהב	ד	15	את-הים אחד ואת-הבקר שנים-עשר תחתיו.
דהב	ד	16	ואת-הסירות ואת-היעים ואת-המזלגות ואת-כל-כליהם עשה חורם אביו למלך שלמה לבית יהוה נחשת מרוק.
דהב	ד	17	בככר הירדן יצקם המלך בעבי האדמה בין סכות ובין צרדתה.
דהב	ד	18	ויעש שלמה כל-הכלים האלה לרב מאד כי לא נחקר משקל הנחשת.
דהב	ד	19	ויעש שלמה את כל-הכלים אשר בית האלהים ואת מזבח הזהב ואת-השלחנות ועליהם לחם הפנים.
דהב	ד	20	ואת-המנרות ונרתיהם לבערם כמשפט לפני הדביר זהב סגור.
דהב	ד	21	והפרח והנרות והמלקחים זהב הוא מכלות זהב.
דהב	ד	22	והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל זהב.</P>
דהב	ה	1	ותשלם כל-המלאכה אשר-עשה שלמה לבית יהוה ויבא שלמה את-קדשי דויד אביו ואת-הכסף ואת-הזהב ואת-כל-הכלים נתן באצרות בית האלהים.</P>
דהב	ה	2	אז יקהיל שלמה את-זקני ישראל ואת-כל-ראשי המטות נשיאי האבות לבני ישראל אל-ירושלם להעלות את-ארון ברית-יהוה מעיר דויד היא ציון.
דהב	ה	3	ויקהלו אל-המלך כל-איש ישראל בחג הוא החדש השבעי.
דהב	ה	4	ויבאו כל זקני ישראל וישאו הלוים את-הארון.
דהב	ה	5	ויעלו את-הארון ואת-אהל מועד ואת-כל-כלי הקדש אשר באהל העלו אתם הכהנים הלוים.
דהב	ה	6	והמלך שלמה וכל-עדת ישראל הנועדים עליו לפני הארון מזבחים צאן ובקר אשר לא-יספרו ולא ימנו מרב.
דהב	ה	7	ויביאו הכהנים את-ארון ברית-יהוה אל-מקומו אל-דביר הבית אל-קדש הקדשים אל-תחת כנפי הכרובים.
דהב	ה	8	ויהיו הכרובים פרשים כנפים על-מקום הארון ויכסו הכרובים על-הארון ועל-בדיו מלמעלה.
דהב	ה	9	ויאריכו הבדים ויראו ראשי הבדים מן-הארון על-פני הדביר ולא יראו החוצה ויהי-שם עד היום הזה.
דהב	ה	10	אין בארון רק שני הלחות אשר-נתן משה בחרב אשר כרת יהוה עם-בני ישראל בצאתם ממצרים.</P>
דהב	ה	11	ויהי בצאת הכהנים מן-הקדש כי כל-הכהנים הנמצאים התקדשו אין לשמור למחלקות.
דהב	ה	12	והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים מחצררים בחצצרות.
דהב	ה	13	ויהי כאחד למחצצרים ולמשררים להשמיע קול-אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא ענן בית יהוה.
דהב	ה	14	ולא-יכלו הכהנים לעמוד לשרת מפני הענן כי-מלא כבוד-יהוה את-בית האלהים.</P>
דהב	ו	1	אז אמר שלמה יהוה אמר לשכון בערפל.
דהב	ו	2	ואני בניתי בית-זבל לך ומכון לשבתך עולמים.
דהב	ו	3	ויסב המלך את-פניו ויברך את כל-קהל ישראל וכל-קהל ישראל עומד.
דהב	ו	4	ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר.
דהב	ו	5	מן-היום אשר הוצאתי את-עמי מארץ מצרים לא-בחרתי בעיר מכל שבטי ישראל לבנות בית להיות שמי שם ולא-בחרתי באיש להיות נגיד על-עמי ישראל.
דהב	ו	6	ואבחר בירושלם להיות שמי שם ואבחר בדויד להיות על-עמי ישראל.
דהב	ו	7	ויהי עם-לבב דויד אבי לבנות בית לשם יהוה אלהי ישראל.
דהב	ו	8	ויאמר יהוה אל-דויד אבי יען אשר היה עם-לבבך לבנות בית לשמי הטיבות כי היה עם-לבבך.
דהב	ו	9	רק אתה לא תבנה הבית כי בנך היוצא מחלציך הוא-יבנה הבית לשמי.
דהב	ו	10	ויקם יהוה את-דברו אשר דבר ואקום תחת דויד אבי ואשב על-כסא ישראל כאשר דבר יהוה ואבנה הבית לשם יהוה אלהי ישראל.
דהב	ו	11	ואשים שם את-הארון אשר-שם ברית יהוה אשר כרת עם-בני ישראל.
דהב	ו	12	ויעמד לפני מזבח יהוה נגד כל-קהל ישראל ויפרש כפיו.
דהב	ו	13	כי-עשה שלמה כיור נחשת ויתנהו בתוך העזרה חמש אמות ארכו וחמש אמות רחבו ואמות שלוש קומתו ויעמד עליו ויברך על-ברכיו נגד כל-קהל ישראל ויפרש כפיו השמימה.
דהב	ו	14	ויאמר יהוה אלהי ישראל אין-כמוך אלהים בשמים ובארץ שמר הברית והחסד לעבדיך ההלכים לפניך בכל-לבם.
דהב	ו	15	אשר שמרת לעבדך דויד אבי את אשר-דברת לו ותדבר בפיך ובידך מלאת כיום הזה.
דהב	ו	16	ועתה יהוה אלהי ישראל שמר לעבדך דויד אבי את אשר דברת לו לאמר לא-יכרת לך איש מלפני יושב על-כסא ישראל רק אם-ישמרו בניך את-דרכם ללכת בתורתי כאשר הלכת לפני.
דהב	ו	17	ועתה יהוה אלהי ישראל יאמן דברך אשר דברת לעבדך לדויד.
דהב	ו	18	כי האמנם ישב אלהים את-האדם על-הארץ הנה שמים ושמי השמים לא יכלכלוך אף כי-הבית הזה אשר בניתי.
דהב	ו	19	ופנית אל-תפלת עבדך ואל-תחנתו יהוה אלהי לשמע אל-הרנה ואל-התפלה אשר עבדך מתפלל לפניך.
דהב	ו	20	להיות עיניך פתחות אל-הבית הזה יומם ולילה אל-המקום אשר אמרת לשום שמך שם לשמוע אל-התפלה אשר יתפלל עבדך אל-המקום הזה.
דהב	ו	21	ושמעת אל-תחנוני עבדך ועמך ישראל אשר יתפללו אל-המקום הזה ואתה תשמע ממקום שבתך מן-השמים ושמעת וסלחת.
דהב	ו	22	אם-יחטא איש לרעהו ונשא-בו אלה להאלתו ובא אלה לפני מזבחך בבית הזה.
דהב	ו	23	ואתה תשמע מן-השמים ועשית ושפטת את-עבדיך להשיב לרשע לתת דרכו בראשו ולהצדיק צדיק לתת לו כצדקתו.
דהב	ו	24	ואם-ינגף עמך ישראל לפני אויב כי יחטאו-לך ושבו והודו את-שמך והתפללו והתחננו לפניך בבית הזה.
דהב	ו	25	ואתה תשמע מן-השמים וסלחת לחטאת עמך ישראל והשיבותם אל-האדמה אשר-נתתה להם ולאבתיהם.</P>
דהב	ו	26	בהעצר השמים ולא-יהיה מטר כי יחטאו-לך והתפללו אל-המקום הזה והודו את-שמך מחטאתם ישובון כי תענם.
דהב	ו	27	ואתה תשמע השמים וסלחת לחטאת עבדיך ועמך ישראל כי תורם אל-הדרך הטובה אשר ילכו-בה ונתתה מטר על-ארצך אשר-נתתה לעמך לנחלה.
דהב	ו	28	רעב כי-יהיה בארץ דבר כי-יהיה שדפון וירקון ארבה וחסיל כי יהיה כי יצר-לו אויביו בארץ שעריו כל-נגע וכל-מחלה.
דהב	ו	29	כל-תפלה כל-תחנה אשר יהיה לכל-האדם ולכל עמך ישראל אשר ידעו איש נגעו ומכאבו ופרש כפיו אל-הבית הזה.
דהב	ו	30	ואתה תשמע מן-השמים מכון שבתך וסלחת ונתתה לאיש ככל-דרכיו אשר תדע את-לבבו כי אתה לבדך ידעת את-לבב בני האדם.
דהב	ו	31	למען ייראוך ללכת בדרכיך כל-הימים אשר-הם חיים על-פני האדמה אשר נתתה לאבתינו.
דהב	ו	32	וגם אל-הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל-הבית הזה.
דהב	ו	33	ואתה תשמע מן-השמים ממכון שבתך ועשית ככל אשר-יקרא אליך הנכרי למען ידעו כל-עמי הארץ את-שמך וליראה אתך כעמך ישראל ולדעת כי-שמך נקרא על-הבית הזה אשר בניתי.
דהב	ו	34	כי-יצא עמך למלחמה על-אויביו בדרך אשר תשלחם והתפללו אליך דרך העיר הזאת אשר בחרת בה והבית אשר-בניתי לשמך.
דהב	ו	35	ושמעת מן-השמים את-תפלתם ואת-תחנתם ועשית משפטם.
דהב	ו	36	כי יחטאו-לך כי אין אדם אשר לא-יחטא ואנפת בם ונתתם לפני אויב ושבום שוביהם אל-ארץ רחוקה או קרובה.
דהב	ו	37	והשיבו אל-לבבם בארץ אשר נשבו-שם ושבו והתחננו אליך בארץ שבים לאמר חטאנו העוינו ורשענו.
דהב	ו	38	ושבו אליך בכל-לבם ובכל-נפשם בארץ שבים אשר-שבו אתם והתפללו דרך ארצם אשר נתתה לאבותם והעיר אשר בחרת ולבית אשר-בניתי לשמך.
דהב	ו	39	ושמעת מן-השמים ממכון שבתך את-תפלתם ואת-תחנתיהם ועשית משפטם וסלחת לעמך אשר חטאו-לך.
דהב	ו	40	עתה אלהי יהיו-נא עיניך פתחות ואזניך קשבות לתפלת המקום הזה.
דהב	ו	41	ועתה קומה יהוה אלהים לנוחך אתה וארון עזך כהניך יהוה אלהים ילבשו תשועה וחסידיך ישמחו בטוב.
דהב	ו	42	יהוה אלהים אל-תשב פני משיחיך זכרה לחסדי דויד עבדך.</P>
דהב	ז	1	וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את-הבית.
דהב	ז	2	ולא יכלו הכהנים לבוא אל-בית יהוה כי-מלא כבוד-יהוה את-בית יהוה.
דהב	ז	3	וכל בני ישראל ראים ברדת האש וכבוד יהוה על-הבית ויכרעו אפים ארצה על-הרצפה וישתחוו והודות ליהוה כי טוב כי לעולם חסדו.
דהב	ז	4	והמלך וכל-העם זבחים זבח לפני יהוה.
דהב	ז	5	ויזבח המלך שלמה את-זבח הבקר עשרים ושנים אלף וצאן מאה ועשרים אלף ויחנכו את-בית האלהים המלך וכל-העם.
דהב	ז	6	והכהנים על-משמרותם עמדים והלוים בכלי-שיר יהוה אשר עשה דויד המלך להדות ליהוה כי-לעולם חסדו בהלל דויד בידם והכהנים מחצצרים נגדם וכל-ישראל עמדים.
דהב	ז	7	ויקדש שלמה את-תוך החצר אשר לפני בית-יהוה כי-עשה שם העלות ואת חלבי השלמים כי-מזבח הנחשת אשר עשה שלמה לא יכול להכיל את-העלה ואת-המנחה ואת-החלבים.
דהב	ז	8	ויעש שלמה את-החג בעת ההיא שבעת ימים וכל-ישראל עמו קהל גדול מאד מלבוא חמת עד-נחל מצרים.
דהב	ז	9	ויעשו ביום השמיני עצרת כי חנכת המזבח עשו שבעת ימים והחג שבעת ימים.
דהב	ז	10	וביום עשרים ושלשה לחדש השביעי שלח את-העם לאהליהם שמחים וטובי לב על-הטובה אשר עשה יהוה לדויד ולשלמה ולישראל עמו.
דהב	ז	11	ויכל שלמה את-בית יהוה ואת-בית המלך ואת כל-הבא על-לב שלמה לעשות בבית-יהוה ובביתו הצליח.</P>
דהב	ז	12	וירא יהוה אל-שלמה בלילה ויאמר לו שמעתי את-תפלתך ובחרתי במקום הזה לי לבית זבח.
דהב	ז	13	הן אעצר השמים ולא-יהיה מטר והן-אצוה על-חגב לאכול הארץ ואם-אשלח דבר בעמי.
דהב	ז	14	ויכנעו עמי אשר נקרא-שמי עליהם ויתפללו ויבקשו פני וישבו מדרכיהם הרעים ואני אשמע מן-השמים ואסלח לחטאתם וארפא את-ארצם.
דהב	ז	15	עתה עיני יהיו פתחות ואזני קשבות לתפלת המקום הזה.
דהב	ז	16	ועתה בחרתי והקדשתי את-הבית הזה להיות-שמי שם עד-עולם והיו עיני ולבי שם כל-הימים.
דהב	ז	17	ואתה אם-תלך לפני כאשר הלך דויד אביך ולעשות ככל אשר צויתיך וחקי ומשפטי תשמור.
דהב	ז	18	והקימותי את כסא מלכותך כאשר כרתי לדויד אביך לאמר לא-יכרת לך איש מושל בישראל.
דהב	ז	19	ואם-תשובון אתם ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם.
דהב	ז	20	ונתשתים מעל אדמתי אשר נתתי להם ואת-הבית הזה אשר הקדשתי לשמי אשליך מעל פני ואתננו למשל ולשנינה בכל-העמים.
דהב	ז	21	והבית הזה אשר היה עליון לכל-עבר עליו ישם ואמר במה עשה יהוה ככה לארץ הזאת ולבית הזה.
דהב	ז	22	ואמרו על אשר עזבו את-יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על-כן הביא עליהם את כל-הרעה הזאת.</P>
דהב	ח	1	ויהי מקץ עשרים שנה אשר בנה שלמה את-בית יהוה ואת-ביתו.
דהב	ח	2	והערים אשר נתן חורם לשלמה בנה שלמה אתם ויושב שם את-בני ישראל.
דהב	ח	3	וילך שלמה חמת צובה ויחזק עליה.
דהב	ח	4	ויבן את-תדמר במדבר ואת כל-ערי המסכנות אשר בנה בחמת.
דהב	ח	5	ויבן את-בית חורון העליון ואת-בית חורון התחתון ערי מצור חומות דלתים ובריח.
דהב	ח	6	ואת-בעלת ואת כל-ערי המסכנות אשר היו לשלמה ואת כל-ערי הרכב ואת ערי הפרשים ואת כל-חשק שלמה אשר חשק לבנות בירושלם ובלבנון ובכל ארץ ממשלתו.
דהב	ח	7	כל-העם הנותר מן-החתי והאמרי והפרזי והחוי והיבוסי אשר לא מישראל המה.
דהב	ח	8	מן-בניהם אשר נותרו אחריהם בארץ אשר לא-כלום בני ישראל ויעלם שלמה למס עד היום הזה.
דהב	ח	9	ומן-בני ישראל אשר לא-נתן שלמה לעבדים למלאכתו כי-המה אנשי מלחמה ושרי שלישיו ושרי רכבו ופרשיו.</P>
דהב	ח	10	ואלה שרי הנציבים אשר-למלך שלמה חמשים ומאתים הרדים בעם.
דהב	ח	11	ואת-בת-פרעה העלה שלמה מעיר דויד לבית אשר בנה-לה כי אמר לא-תשב אשה לי בבית דויד מלך-ישראל כי-קדש המה אשר-באה אליהם ארון יהוה.</P>
דהב	ח	12	אז העלה שלמה עלות ליהוה על מזבח יהוה אשר בנה לפני האולם.
דהב	ח	13	ובדבר-יום ביום להעלות כמצות משה לשבתות ולחדשים ולמועדות שלוש פעמים בשנה בחג המצות ובחג השבעות ובחג הסכות.
דהב	ח	14	ויעמד כמשפט דויד-אביו את-מחלקות הכהנים על-עבדתם והלוים על-משמרותם להלל ולשרת נגד הכהנים לדבר-יום ביומו והשוערים במחלקותם לשער ושער כי כן מצות דויד איש-האלהים.
דהב	ח	15	ולא סרו מצות המלך על-הכהנים והלוים לכל-דבר ולאצרות.
דהב	ח	16	ותכן כל-מלאכת שלמה עד-היום מוסד בית-יהוה ועד-כלתו שלם בית יהוה.
דהב	ח	17	אז הלך שלמה לעציון-גבר ואל-אילות על-שפת הים בארץ אדום.
דהב	ח	18	וישלח-לו חורם ביד-עבדיו אוניות ועבדים יודעי ים ויבאו עם-עבדי שלמה אופירה ויקחו משם ארבע-מאות וחמשים ככר זהב ויביאו אל-המלך שלמה.</P>
דהב	ט	1	ומלכת-שבא שמעה את-שמע שלמה ותבוא לנסות את-שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל-שלמה ותדבר עמו את כל-אשר היה עם-לבבה.
דהב	ט	2	ויגד-לה שלמה את-כל-דבריה ולא-נעלם דבר משלמה אשר לא הגיד לה.
דהב	ט	3	ותרא מלכת-שבא את חכמת שלמה והבית אשר בנה.
דהב	ט	4	ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא-היה עוד בה רוח.
דהב	ט	5	ותאמר אל-המלך אמת הדבר אשר שמעתי בארצי על-דבריך ועל-חכמתך.
דהב	ט	6	ולא-האמנתי לדבריהם עד אשר-באתי ותראינה עיני והנה לא הגד-לי חצי מרבית חכמתך יספת על-השמועה אשר שמעתי.
דהב	ט	7	אשרי אנשיך ואשרי עבדיך אלה העמדים לפניך תמיד ושמעים את-חכמתך.
דהב	ט	8	יהי יהוה אלהיך ברוך אשר חפץ בך לתתך על-כסאו למלך ליהוה אלהיך באהבת אלהיך את-ישראל להעמידו לעולם ויתנך עליהם למלך לעשות משפט וצדקה.
דהב	ט	9	ותתן למלך מאה ועשרים ככר זהב ובשמים לרב מאד ואבן יקרה ולא היה כבשם ההוא אשר-נתנה מלכת-שבא למלך שלמה.
דהב	ט	10	וגם-עבדי חירם ועבדי שלמה אשר-הביאו זהב מאופיר הביאו עצי אלגומים ואבן יקרה.
דהב	ט	11	ויעש המלך את-עצי האלגומים מסלות לבית-יהוה ולבית המלך וכנרות ונבלים לשרים ולא-נראו כהם לפנים בארץ יהודה.
דהב	ט	12	והמלך שלמה נתן למלכת-שבא את-כל-חפצה אשר שאלה מלבד אשר-הביאה אל-המלך ותהפך ותלך לארצה היא ועבדיה.</P>
דהב	ט	13	ויהי משקל הזהב אשר-בא לשלמה בשנה אחת שש מאות וששים ושש ככרי זהב.
דהב	ט	14	לבד מאנשי התרים והסחרים מביאים וכל-מלכי ערב ופחות הארץ מביאים זהב וכסף לשלמה.
דהב	ט	15	ויעש המלך שלמה מאתים צנה זהב שחוט שש מאות זהב שחוט יעלה על-הצנה האחת.
דהב	ט	16	ושלש-מאות מגנים זהב שחוט שלש מאות זהב יעלה על-המגן האחת ויתנם המלך בבית יער הלבנון.
דהב	ט	17	ויעש המלך כסא-שן גדול ויצפהו זהב טהור.
דהב	ט	18	ושש מעלות לכסא וכבש בזהב לכסא מאחזים וידות מזה ומזה על-מקום השבת ושנים אריות עמדים אצל הידות.
דהב	ט	19	ושנים עשר אריות עמדים שם על-שש המעלות מזה ומזה לא-נעשה כן לכל-ממלכה.
דהב	ט	20	וכל כלי משקה המלך שלמה זהב וכל כלי בית-יער הלבנון זהב סגור אין כסף נחשב בימי שלמה למאומה.
דהב	ט	21	כי-אניות למלך הלכות תרשיש עם עבדי חורם אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים.</P>
דהב	ט	22	ויגדל המלך שלמה מכל מלכי הארץ לעשר וחכמה.
דהב	ט	23	וכל מלכי הארץ מבקשים את-פני שלמה לשמע את-חכמתו אשר-נתן האלהים בלבו.
דהב	ט	24	והם מביאים איש מנחתו כלי כסף וכלי זהב ושלמות נשק ובשמים סוסים ופרדים דבר-שנה בשנה.
דהב	ט	25	ויהי לשלמה ארבעת אלפים אריות סוסים ומרכבות ושנים-עשר אלף פרשים ויניחם בערי הרכב ועם-המלך בירושלם.
דהב	ט	26	ויהי מושל בכל-המלכים מן-הנהר ועד-ארץ פלשתים ועד גבול מצרים.
דהב	ט	27	ויתן המלך את-הכסף בירושלם כאבנים ואת הארזים נתן כשקמים אשר-בשפלה לרב.
דהב	ט	28	ומוציאים סוסים ממצרים לשלמה ומכל-הארצות.
דהב	ט	29	ושאר דברי שלמה הראשנים והאחרונים הלא-הם כתובים על-דברי נתן הנביא ועל-נבואת אחיה השילוני ובחזות יעדי החזה על-ירבעם בן-נבט.
דהב	ט	30	וימלך שלמה בירושלם על-כל-ישראל ארבעים שנה.
דהב	ט	31	וישכב שלמה עם-אבתיו ויקברהו בעיר דויד אביו וימלך רחבעם בנו תחתיו.</P>
דהב	טו	1	ועזריהו בן-עודד היתה עליו רוח אלהים.
דהב	טו	2	ויצא לפני אסא ויאמר לו שמעוני אסא וכל-יהודה ובנימן יהוה עמכם בהיותכם עמו ואם-תדרשהו ימצא לכם ואם-תעזבהו יעזב אתכם.
דהב	טו	3	וימים רבים לישראל ללא אלהי אמת וללא כהן מורה וללא תורה.
דהב	טו	4	וישב בצר-לו על-יהוה אלהי ישראל ויבקשהו וימצא להם.
דהב	טו	5	ובעתים ההם אין שלום ליוצא ולבא כי מהומת רבות על כל-יושבי הארצות.
דהב	טו	6	וכתתו גוי-בגוי ועיר בעיר כי-אלהים הממם בכל-צרה.
דהב	טו	7	ואתם חזקו ואל-ירפו ידיכם כי יש שכר לפעלתכם.
דהב	טו	8	וכשמע אסא הדברים האלה והנבואה עדד הנביא התחזק ויעבר השקוצים מכל-ארץ יהודה ובנימן ומן-הערים אשר לכד מהר אפרים ויחדש את-מזבח יהוה אשר לפני אולם יהוה.
דהב	טו	9	ויקבץ את-כל-יהודה ובנימן והגרים עמהם מאפרים ומנשה ומשמעון כי-נפלו עליו מישראל לרב בראתם כי-יהוה אלהיו עמו.</P>
דהב	טו	10	ויקבצו ירושלם בחדש השלישי לשנת חמש-עשרה למלכות אסא.
דהב	טו	11	ויזבחו ליהוה ביום ההוא מן-השלל הביאו בקר שבע מאות וצאן שבעת אלפים.
דהב	טו	12	ויבאו בברית לדרוש את-יהוה אלהי אבותיהם בכל-לבבם ובכל-נפשם.
דהב	טו	13	וכל אשר לא-ידרש ליהוה אלהי-ישראל יומת למן-קטן ועד-גדול למאיש ועד-אשה.
דהב	טו	14	וישבעו ליהוה בקול גדול ובתרועה ובחצצרות ובשופרות.
דהב	טו	15	וישמחו כל-יהודה על-השבועה כי בכל-לבבם נשבעו ובכל-רצונם בקשהו וימצא להם וינח יהוה להם מסביב.
דהב	טו	16	וגם-מעכה אם אסא המלך הסירה מגבירה אשר-עשתה לאשרה מפלצת ויכרת אסא את-מפלצתה וידק וישרף בנחל קדרון.
דהב	טו	17	והבמות לא-סרו מישראל רק לבב-אסא היה שלם כל-ימיו.
דהב	טו	18	ויבא את-קדשי אביו וקדשיו בית האלהים כסף וזהב וכלים.
דהב	טו	19	ומלחמה לא היתה עד שנת-שלשים וחמש למלכות אסא.</P>
דהב	טז	1	בשנת שלשים ושש למלכות אסא עלה בעשא מלך-ישראל על-יהודה ויבן את-הרמה לבלתי תת יוצא ובא לאסא מלך יהודה.
דהב	טז	2	ויצא אסא כסף וזהב מאצרות בית יהוה ובית המלך וישלח אל-בן-הדד מלך ארם היושב בדרמשק לאמר.
דהב	טז	3	ברית ביני ובינך ובין אבי ובין אביך הנה שלחתי לך כסף וזהב לך הפר בריתך את-בעשא מלך ישראל ויעלה מעלי.
דהב	טז	4	וישמע בן הדד אל-המלך אסא וישלח את-שרי החילים אשר-לו אל-ערי ישראל ויכו את-עיון ואת-דן ואת אבל מים ואת כל-מסכנות ערי נפתלי.
דהב	טז	5	ויהי כשמע בעשא ויחדל מבנות את-הרמה וישבת את-מלאכתו.
דהב	טז	6	ואסא המלך לקח את-כל-יהודה וישאו את-אבני הרמה ואת-עציה אשר בנה בעשא ויבן בהם את-גבע ואת-המצפה.
דהב	טז	7	ובעת ההיא בא חנני הראה אל-אסא מלך יהודה ויאמר אליו בהשענך על-מלך ארם ולא נשענת על-יהוה אלהיך על-כן נמלט חיל מלך-ארם מידך.
דהב	טז	8	הלא הכושים והלובים היו לחיל לרב לרכב ולפרשים להרבה מאד ובהשענך על-יהוה נתנם בידך.
דהב	טז	9	כי יהוה עיניו משטטות בכל-הארץ להתחזק עם-לבבם שלם אליו נסכלת על-זאת כי מעתה יש עמך מלחמות.
דהב	טז	10	ויכעס אסא אל-הראה ויתנהו בית המהפכת כי-בזעף עמו על-זאת וירצץ אסא מן-העם בעת ההיא.
דהב	טז	11	והנה דברי אסא הראשונים והאחרונים הנם כתובים על-ספר המלכים ליהודה וישראל.
דהב	טז	12	ויחלא אסא בשנת שלושים ותשע למלכותו ברגליו עד-למעלה חליו וגם-בחליו לא-דרש את-יהוה כי ברפאים.
דהב	טז	13	וישכב אסא עם-אבתיו וימת בשנת ארבעים ואחת למלכו.
דהב	טז	14	ויקברהו בקברתיו אשר כרה-לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו-לו שרפה גדולה עד-למאד.</P>
דהב	י	1	וילך רחבעם שכמה כי שכם באו כל-ישראל להמליך אתו.
דהב	י	2	ויהי כשמע ירבעם בן-נבט והוא במצרים אשר ברח מפני שלמה המלך וישב ירבעם ממצרים.
דהב	י	3	וישלחו ויקראו-לו ויבא ירבעם וכל-ישראל וידברו אל-רחבעם לאמר.
דהב	י	4	אביך הקשה את-עלנו ועתה הקל מעבדת אביך הקשה ומעלו הכבד אשר-נתן עלינו ונעבדך.
דהב	י	5	ויאמר אלהם עוד שלשת ימים ושובו אלי וילך העם.
דהב	י	6	ויועץ המלך רחבעם את-הזקנים אשר-היו עמדים לפני שלמה אביו בהיתו חי לאמר איך אתם נועצים להשיב לעם-הזה דבר.
דהב	י	7	וידברו אליו לאמר אם-תהיה לטוב להעם הזה ורציתם ודברת אלהם דברים טובים והיו לך עבדים כל-הימים.
דהב	י	8	ויעזב את-עצת הזקנים אשר יעצהו ויועץ את-הילדים אשר גדלו אתו העמדים לפניו.
דהב	י	9	ויאמר אלהם מה אתם נועצים ונשיב דבר את-העם הזה אשר דברו אלי לאמר הקל מן-העל אשר-נתן אביך עלינו.
דהב	י	10	וידברו אתו הילדים אשר גדלו אתו לאמר כה-תאמר לעם אשר-דברו אליך לאמר אביך הכביד את-עלנו ואתה הקל מעלינו כה תאמר אלהם קטני עבה ממתני אבי.
דהב	י	11	ועתה אבי העמיס עליכם על כבד ואני אסיף על-עלכם אבי יסר אתכם בשוטים ואני בעקרבים.</P>
דהב	י	12	ויבא ירבעם וכל-העם אל-רחבעם ביום השלשי כאשר דבר המלך לאמר שובו אלי ביום השלשי.
דהב	י	13	ויענם המלך קשה ויעזב המלך רחבעם את עצת הזקנים.
דהב	י	14	וידבר אלהם כעצת הילדים לאמר אכביד את-עלכם ואני אסיף עליו אבי יסר אתכם בשוטים ואני בעקרבים.
דהב	י	15	ולא-שמע המלך אל-העם כי-היתה נסבה מעם האלהים למען הקים יהוה את-דברו אשר דבר ביד אחיהו השלוני אל-ירבעם בן-נבט.
דהב	י	16	וכל-ישראל כי לא-שמע המלך להם וישיבו העם את-המלך לאמר מה-לנו חלק בדויד ולא-נחלה בבן-ישי איש לאהליך ישראל עתה ראה ביתך דויד וילך כל-ישראל לאהליו.
דהב	י	17	ובני ישראל הישבים בערי יהודה וימלך עליהם רחבעם.
דהב	י	18	וישלח המלך רחבעם את-הדרם אשר על-המס וירגמו-בו בני-ישראל אבן וימת והמלך רחבעם התאמץ לעלות במרכבה לנוס ירושלם.
דהב	י	19	ויפשעו ישראל בבית דויד עד היום הזה.</P>
דהב	יא	1	ויבא רחבעם ירושלם ויקהל את-בית יהודה ובנימן מאה ושמונים אלף בחור עשה מלחמה להלחם עם-ישראל להשיב את-הממלכה לרחבעם.</P>
דהב	יא	2	ויהי דבר-יהוה אל-שמעיהו איש-האלהים לאמר.
דהב	יא	3	אמר אל-רחבעם בן-שלמה מלך יהודה ואל כל-ישראל ביהודה ובנימן לאמר.
דהב	יא	4	כה אמר יהוה לא-תעלו ולא-תלחמו עם-אחיכם שובו איש לביתו כי מאתי נהיה הדבר הזה וישמעו את-דברי יהוה וישבו מלכת אל-ירבעם.</P>
דהב	יא	5	וישב רחבעם בירושלם ויבן ערים למצור ביהודה.
דהב	יא	6	ויבן את-בית-לחם ואת-עיטם ואת-תקוע.
דהב	יא	7	ואת-בית-צור ואת-שוכו ואת-עדלם.
דהב	יא	8	ואת-גת ואת-מרשה ואת-זיף.
דהב	יא	9	ואת-אדורים ואת-לכיש ואת-עזקה.
דהב	יא	10	ואת-צרעה ואת-אילון ואת-חברון אשר ביהודה ובבנימן ערי מצרות.
דהב	יא	11	ויחזק את-המצרות ויתן בהם נגידים ואצרות מאכל ושמן ויין.
דהב	יא	12	ובכל-עיר ועיר צנות ורמחים ויחזקם להרבה מאד ויהי-לו יהודה ובנימן.
דהב	יא	13	והכהנים והלוים אשר בכל-ישראל התיצבו עליו מכל-גבולם.
דהב	יא	14	כי-עזבו הלוים את-מגרשיהם ואחזתם וילכו ליהודה ולירושלם כי-הזניחם ירבעם ובניו מכהן ליהוה.
דהב	יא	15	ויעמד-לו כהנים לבמות ולשעירים ולעגלים אשר עשה.
דהב	יא	16	ואחריהם מכל שבטי ישראל הנתנים את-לבבם לבקש את-יהוה אלהי ישראל באו ירושלם לזבוח ליהוה אלהי אבותיהם.
דהב	יא	17	ויחזקו את-מלכות יהודה ויאמצו את-רחבעם בן-שלמה לשנים שלוש כי הלכו בדרך דויד ושלמה לשנים שלוש.
דהב	יא	18	ויקח-לו רחבעם אשה את-מחלת בן-ירימות בן-דויד אביהיל בת-אליאב בן-ישי.
דהב	יא	19	ותלד לו בנים את-יעוש ואת-שמריה ואת-זהם.
דהב	יא	20	ואחריה לקח את-מעכה בת-אבשלום ותלד לו את-אביה ואת-עתי ואת-זיזא ואת-שלמית.
דהב	יא	21	ויאהב רחבעם את-מעכה בת-אבשלום מכל-נשיו ופילגשיו כי נשים שמונה-עשרה נשא ופילגשים ששים ויולד עשרים ושמונה בנים וששים בנות.
דהב	יא	22	ויעמד לראש רחבעם את-אביה בן-מעכה לנגיד באחיו כי להמליכו.
דהב	יא	23	ויבן ויפרץ מכל-בניו לכל-ארצות יהודה ובנימן לכל ערי המצרות ויתן להם המזון לרב וישאל המון נשים.</P>
דהב	יב	1	ויהי כהכין מלכות רחבעם וכחזקתו עזב את-תורת יהוה וכל-ישראל עמו.</P>
דהב	יב	2	ויהי בשנה החמישית למלך רחבעם עלה שישק מלך-מצרים על-ירושלם כי מעלו ביהוה.
דהב	יב	3	באלף ומאתים רכב ובששים אלף פרשים ואין מספר לעם אשר-באו עמו ממצרים לובים סכיים וכושים.
דהב	יב	4	וילכד את-ערי המצרות אשר ליהודה ויבא עד-ירושלם.
דהב	יב	5	ושמעיה הנביא בא אל-רחבעם ושרי יהודה אשר-נאספו אל-ירושלם מפני שישק ויאמר להם כה-אמר יהוה אתם עזבתם אתי ואף-אני עזבתי אתכם ביד-שישק.
דהב	יב	6	ויכנעו שרי-ישראל והמלך ויאמרו צדיק יהוה.
דהב	יב	7	ובראות יהוה כי נכנעו היה דבר-יהוה אל-שמעיה לאמר נכנעו לא אשחיתם ונתתי להם כמעט לפליטה ולא-תתך חמתי בירושלם ביד-שישק.
דהב	יב	8	כי יהיו-לו לעבדים וידעו עבודתי ועבודת ממלכות הארצות.
דהב	יב	9	ויעל שישק מלך-מצרים על-ירושלם ויקח את-אצרות בית-יהוה ואת-אצרות בית המלך את-הכל לקח ויקח את-מגני הזהב אשר עשה שלמה.
דהב	יב	10	ויעש המלך רחבעם תחתיהם מגני נחשת והפקיד על-יד שרי הרצים השמרים פתח בית המלך.
דהב	יב	11	ויהי מדי-בוא המלך בית יהוה באו הרצים ונשאום והשבום אל-תא הרצים.
דהב	יב	12	ובהכנעו שב ממנו אף-יהוה ולא להשחית לכלה וגם ביהודה היה דברים טובים.
דהב	יב	13	ויתחזק המלך רחבעם בירושלם וימלך כי בן-ארבעים ואחת שנה רחבעם במלכו ושבע עשרה שנה מלך בירושלם העיר אשר-בחר יהוה לשום את-שמו שם מכל שבטי ישראל ושם אמו נעמה העמנית.
דהב	יב	14	ויעש הרע כי לא הכין לבו לדרוש את-יהוה.
דהב	יב	15	ודברי רחבעם הראשנים והאחרונים הלא-הם כתובים בדברי שמעיה הנביא ועדו החזה להתיחש ומלחמות רחבעם וירבעם כל-הימים.
דהב	יב	16	וישכב רחבעם עם-אבתיו ויקבר בעיר דויד וימלך אביה בנו תחתיו.</P>
דהב	יג	1	בשנת שמונה עשרה למלך ירבעם וימלך אביה על-יהודה.
דהב	יג	2	שלוש שנים מלך בירושלם ושם אמו מיכיהו בת-אוריאל מן-גבעה ומלחמה היתה בין אביה ובין ירבעם.
דהב	יג	3	ויאסר אביה את-המלחמה בחיל גבורי מלחמה ארבע-מאות אלף איש בחור וירבעם ערך עמו מלחמה בשמונה מאות אלף איש בחור גבור חיל.
דהב	יג	4	ויקם אביה מעל להר צמרים אשר בהר אפרים ויאמר שמעוני ירבעם וכל-ישראל.
דהב	יג	5	הלא לכם לדעת כי יהוה אלהי ישראל נתן ממלכה לדויד על-ישראל לעולם לו ולבניו ברית מלח.</P>
דהב	יג	6	ויקם ירבעם בן-נבט עבד שלמה בן-דויד וימרד על-אדניו.
דהב	יג	7	ויקבצו עליו אנשים רקים בני בליעל ויתאמצו על-רחבעם בן-שלמה ורחבעם היה נער ורך-לבב ולא התחזק לפניהם.
דהב	יג	8	ועתה אתם אמרים להתחזק לפני ממלכת יהוה ביד בני דויד ואתם המון רב ועמכם עגלי זהב אשר עשה לכם ירבעם לאלהים.
דהב	יג	9	הלא הדחתם את-כהני יהוה את-בני אהרן והלוים ותעשו לכם כהנים כעמי הארצות כל-הבא למלא ידו בפר בן-בקר ואילם שבעה והיה כהן ללא אלהים.
דהב	יג	10	ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת.
דהב	יג	11	ומקטרים ליהוה עלות בבקר-בבקר ובערב-בערב וקטרת-סמים ומערכת לחם על-השלחן הטהור ומנורת הזהב ונרתיה לבער בערב בערב כי-שמרים אנחנו את-משמרת יהוה אלהינו ואתם עזבתם אתו.
דהב	יג	12	והנה עמנו בראש האלהים וכהניו וחצצרות התרועה להריע עליכם בני ישראל אל-תלחמו עם-יהוה אלהי-אבתיכם כי-לא תצליחו.
דהב	יג	13	וירבעם הסב את-המארב לבוא מאחריהם ויהיו לפני יהודה והמארב מאחריהם.
דהב	יג	14	ויפנו יהודה והנה להם המלחמה פנים ואחור ויצעקו ליהוה והכהנים מחצצרים בחצצרות.
דהב	יג	15	ויריעו איש יהודה ויהי בהריע איש יהודה והאלהים נגף את-ירבעם וכל-ישראל לפני אביה ויהודה.
דהב	יג	16	וינוסו בני-ישראל מפני יהודה ויתנם אלהים בידם.
דהב	יג	17	ויכו בהם אביה ועמו מכה רבה ויפלו חללים מישראל חמש-מאות אלף איש בחור.
דהב	יג	18	ויכנעו בני-ישראל בעת ההיא ויאמצו בני יהודה כי נשענו על-יהוה אלהי אבותיהם.
דהב	יג	19	וירדף אביה אחרי ירבעם וילכד ממנו ערים את-בית-אל ואת-בנותיה ואת-ישנה ואת-בנותיה ואת-עפרון ובנתיה.
דהב	יג	20	ולא-עצר כח-ירבעם עוד בימי אביהו ויגפהו יהוה וימת.</P>
דהב	יג	21	ויתחזק אביהו וישא-לו נשים ארבע עשרה ויולד עשרים ושנים בנים ושש עשרה בנות.
דהב	יג	22	ויתר דברי אביה ודרכיו ודבריו כתובים במדרש הנביא עדו.
דהב	יג	23	וישכב אביה עם-אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים.</P>
דהב	יד	1	ויעש אסא הטוב והישר בעיני יהוה אלהיו.
דהב	יד	2	ויסר את-מזבחות הנכר והבמות וישבר את-המצבות ויגדע את-האשרים.
דהב	יד	3	ויאמר ליהודה לדרוש את-יהוה אלהי אבותיהם ולעשות התורה והמצוה.
דהב	יד	4	ויסר מכל-ערי יהודה את-הבמות ואת-החמנים ותשקט הממלכה לפניו.
דהב	יד	5	ויבן ערי מצורה ביהודה כי-שקטה הארץ ואין-עמו מלחמה בשנים האלה כי-הניח יהוה לו.
דהב	יד	6	ויאמר ליהודה נבנה את-הערים האלה ונסב חומה ומגדלים דלתים ובריחים עודנו הארץ לפנינו כי דרשנו את-יהוה אלהינו דרשנו וינח לנו מסביב ויבנו ויצליחו.</P>
דהב	יד	7	ויהי לאסא חיל נשא צנה ורמח מיהודה שלש מאות אלף ומבנימן נשאי מגן ודרכי קשת מאתים ושמונים אלף כל-אלה גבורי חיל.
דהב	יד	8	ויצא אליהם זרח הכושי בחיל אלף אלפים ומרכבות שלש מאות ויבא עד-מרשה.
דהב	יד	9	ויצא אסא לפניו ויערכו מלחמה בגיא צפתה למרשה.
דהב	יד	10	ויקרא אסא אל-יהוה אלהיו ויאמר יהוה אין-עמך לעזור בין רב לאין כח עזרנו יהוה אלהינו כי-עליך נשענו ובשמך באנו על-ההמון הזה יהוה אלהינו אתה אל-יעצר עמך אנוש.
דהב	יד	11	ויגף יהוה את-הכושים לפני אסא ולפני יהודה וינסו הכושים.
דהב	יד	12	וירדפם אסא והעם אשר-עמו עד-לגרר ויפל מכושים לאין להם מחיה כי-נשברו לפני-יהוה ולפני מחנהו וישאו שלל הרבה מאד.
דהב	יד	13	ויכו את כל-הערים סביבות גרר כי-היה פחד-יהוה עליהם ויבזו את-כל-הערים כי-בזה רבה היתה בהם.
דהב	יד	14	וגם-אהלי מקנה הכו וישבו צאן לרב וגמלים וישבו ירושלם.</P>
דהב	יז	1	וימלך יהושפט בנו תחתיו ויתחזק על-ישראל.
דהב	יז	2	ויתן-חיל בכל-ערי יהודה הבצרות ויתן נציבים בארץ יהודה ובערי אפרים אשר לכד אסא אביו.
דהב	יז	3	ויהי יהוה עם-יהושפט כי הלך בדרכי דויד אביו הראשנים ולא דרש לבעלים.
דהב	יז	4	כי לאלהי אביו דרש ובמצותיו הלך ולא כמעשה ישראל.
דהב	יז	5	ויכן יהוה את-הממלכה בידו ויתנו כל-יהודה מנחה ליהושפט ויהי-לו עשר-וכבוד לרב.
דהב	יז	6	ויגבה לבו בדרכי יהוה ועוד הסיר את-הבמות ואת-האשרים מיהודה.</P>
דהב	יז	7	ובשנת שלוש למלכו שלח לשריו לבן-חיל ולעבדיה ולזכריה ולנתנאל ולמיכיהו ללמד בערי יהודה.
דהב	יז	8	ועמהם הלוים שמעיהו ונתניהו וזבדיהו ועשהאל ושמרימות ויהונתן ואדניהו וטוביהו וטוב אדוניה הלוים ועמהם אלישמע ויהורם הכהנים.
דהב	יז	9	וילמדו ביהודה ועמהם ספר תורת יהוה ויסבו בכל-ערי יהודה וילמדו בעם.
דהב	יז	10	ויהי פחד יהוה על כל-ממלכות הארצות אשר סביבות יהודה ולא נלחמו עם-יהושפט.
דהב	יז	11	ומן-פלשתים מביאים ליהושפט מנחה וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות.</P>
דהב	יז	12	ויהי יהושפט הלך וגדל עד-למעלה ויבן ביהודה בירניות וערי מסכנות.
דהב	יז	13	ומלאכה רבה היה לו בערי יהודה ואנשי מלחמה גבורי חיל בירושלם.
דהב	יז	14	ואלה פקדתם לבית אבותיהם ליהודה שרי אלפים עדנה השר ועמו גבורי חיל שלש מאות אלף.
דהב	יז	15	ועל-ידו יהוחנן השר ועמו מאתים ושמונים אלף.
דהב	יז	16	ועל-ידו עמסיה בן-זכרי המתנדב ליהוה ועמו מאתים אלף גבור חיל.
דהב	יז	17	ומן-בנימן גבור חיל אלידע ועמו נשקי-קשת ומגן מאתים אלף.
דהב	יז	18	ועל-ידו יהוזבד ועמו מאה-ושמונים אלף חלוצי צבא.
דהב	יז	19	אלה המשרתים את-המלך מלבד אשר-נתן המלך בערי המבצר בכל-יהודה.</P>
דהב	יח	1	ויהי ליהושפט עשר וכבוד לרב ויתחתן לאחאב.
דהב	יח	2	וירד לקץ שנים אל-אחאב לשמרון ויזבח-לו אחאב צאן ובקר לרב ולעם אשר עמו ויסיתהו לעלות אל-רמות גלעד.
דהב	יח	3	ויאמר אחאב מלך-ישראל אל-יהושפט מלך יהודה התלך עמי רמת גלעד ויאמר לו כמוני כמוך וכעמך עמי ועמך במלחמה.
דהב	יח	4	ויאמר יהושפט אל-מלך ישראל דרש-נא כיום את-דבר יהוה.
דהב	יח	5	ויקבץ מלך-ישראל את-הנבאים ארבע מאות איש ויאמר אלהם הנלך אל-רמת גלעד למלחמה אם-אחדל ויאמרו עלה ויתן האלהים ביד המלך.
דהב	יח	6	ויאמר יהושפט האין פה נביא ליהוה עוד ונדרשה מאתו.
דהב	יח	7	ויאמר מלך-ישראל אל-יהושפט עוד איש-אחד לדרוש את-יהוה מאתו ואני שנאתיהו כי-איננו מתנבא עלי לטובה כי כל-ימיו לרעה הוא מיכיהו בן-ימלא ויאמר יהושפט אל-יאמר המלך כן.
דהב	יח	8	ויקרא מלך ישראל אל-סריס אחד ויאמר מהר מיכהו בן-ימלא.
דהב	יח	9	ומלך ישראל ויהושפט מלך-יהודה יושבים איש על-כסאו מלבשים בגדים וישבים בגרן פתח שער שמרון וכל-הנביאים מתנבאים לפניהם.
דהב	יח	10	ויעש לו צדקיהו בן-כנענה קרני ברזל ויאמר כה-אמר יהוה באלה תנגח את-ארם עד-כלותם.
דהב	יח	11	וכל-הנבאים נבאים כן לאמר עלה רמת גלעד והצלח ונתן יהוה ביד המלך.
דהב	יח	12	והמלאך אשר-הלך לקרא למיכיהו דבר אליו לאמר הנה דברי הנבאים פה-אחד טוב אל-המלך ויהי-נא דברך כאחד מהם ודברת טוב.
דהב	יח	13	ויאמר מיכיהו חי-יהוה כי את-אשר-יאמר אלהי אתו אדבר.
דהב	יח	14	ויבא אל-המלך ויאמר המלך אליו מיכה הנלך אל-רמת גלעד למלחמה אם-אחדל ויאמר עלו והצליחו וינתנו בידכם.
דהב	יח	15	ויאמר אליו המלך עד-כמה פעמים אני משביעך אשר לא-תדבר אלי רק-אמת בשם יהוה.
דהב	יח	16	ויאמר ראיתי את-כל-ישראל נפוצים על-ההרים כצאן אשר אין-להן רעה ויאמר יהוה לא-אדנים לאלה ישובו איש-לביתו בשלום.
דהב	יח	17	ויאמר מלך-ישראל אל-יהושפט הלא אמרתי אליך לא-יתנבא עלי טוב כי אם-לרע.
דהב	יח	18	ויאמר לכן שמעו דבר-יהוה ראיתי את-יהוה יושב על-כסאו וכל-צבא השמים עמדים על-ימינו ושמאלו.
דהב	יח	19	ויאמר יהוה מי יפתה את-אחאב מלך-ישראל ויעל ויפל ברמות גלעד ויאמר זה אמר ככה וזה אמר ככה.
דהב	יח	20	ויצא הרוח ויעמד לפני יהוה ויאמר אני אפתנו ויאמר יהוה אליו במה.
דהב	יח	21	ויאמר אצא והייתי לרוח שקר בפי כל-נביאיו ויאמר תפתה וגם-תוכל צא ועשה-כן.
דהב	יח	22	ועתה הנה נתן יהוה רוח שקר בפי נביאיך אלה ויהוה דבר עליך רעה.
דהב	יח	23	ויגש צדקיהו בן-כנענה ויך את-מיכיהו על-הלחי ויאמר אי זה הדרך עבר רוח-יהוה מאתי לדבר אתך.
דהב	יח	24	ויאמר מיכיהו הנך ראה ביום ההוא אשר תבוא חדר בחדר להחבא.
דהב	יח	25	ויאמר מלך ישראל קחו את-מיכיהו והשיבהו אל-אמון שר-העיר ואל-יואש בן-המלך.
דהב	יח	26	ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום.
דהב	יח	27	ויאמר מיכיהו אם-שוב תשוב בשלום לא-דבר יהוה בי ויאמר שמעו עמים כלם.
דהב	יח	28	ויעל מלך-ישראל ויהושפט מלך-יהודה אל-רמת גלעד.
דהב	יח	29	ויאמר מלך ישראל אל-יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה.
דהב	יח	30	ומלך ארם צוה את-שרי הרכב אשר-לו לאמר לא תלחמו את-הקטן את-הגדול כי אם-את-מלך ישראל לבדו.
דהב	יח	31	ויהי כראות שרי הרכב את-יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו.
דהב	יח	32	ויהי כראות שרי הרכב כי לא-היה מלך ישראל וישבו מאחריו.
דהב	יח	33	ואיש משך בקשת לתמו ויך את-מלך ישראל בין הדבקים ובין השרין ויאמר לרכב הפך ידיך והוצאתני מן-המחנה כי החליתי.
דהב	יח	34	ותעל המלחמה ביום ההוא ומלך ישראל היה מעמיד במרכבה נכח ארם עד-הערב וימת לעת בוא השמש.</P>
דהב	יט	1	וישב יהושפט מלך-יהודה אל-ביתו בשלום לירושלם.
דהב	יט	2	ויצא אל-פניו יהוא בן-חנני החזה ויאמר אל-המלך יהושפט הלרשע לעזר ולשנאי יהוה תאהב ובזאת עליך קצף מלפני יהוה.
דהב	יט	3	אבל דברים טובים נמצאו עמך כי-בערת האשרות מן-הארץ והכינות לבבך לדרש האלהים.
דהב	יט	4	וישב יהושפט בירושלם וישב ויצא בעם מבאר שבע עד-הר אפרים וישיבם אל-יהוה אלהי אבותיהם.
דהב	יט	5	ויעמד שפטים בארץ בכל-ערי יהודה הבצרות לעיר ועיר.
דהב	יט	6	ויאמר אל-השפטים ראו מה-אתם עשים כי לא לאדם תשפטו כי ליהוה ועמכם בדבר משפט.
דהב	יט	7	ועתה יהי פחד-יהוה עליכם שמרו ועשו כי-אין עם-יהוה אלהינו עולה ומשא פנים ומקח-שחד.
דהב	יט	8	וגם בירושלם העמיד יהושפט מן-הלוים והכהנים ומראשי האבות לישראל למשפט יהוה ולריב וישבו ירושלם.
דהב	יט	9	ויצו עליהם לאמר כה תעשון ביראת יהוה באמונה ובלבב שלם.
דהב	יט	10	וכל-ריב אשר-יבוא עליכם מאחיכם הישבים בעריהם בין-דם לדם בין-תורה למצוה לחקים ולמשפטים והזהרתם אתם ולא יאשמו ליהוה והיה-קצף עליכם ועל-אחיכם כה תעשון ולא תאשמו.
דהב	יט	11	והנה אמריהו כהן הראש עליכם לכל דבר-יהוה וזבדיהו בן-ישמעאל הנגיד לבית-יהודה לכל דבר-המלך ושטרים הלוים לפניכם חזקו ועשו ויהי יהוה עם-הטוב.</P>
דהב	כ	1	ויהי אחריכן באו בני-מואב ובני עמון ועמהם מהעמונים על-יהושפט למלחמה.
דהב	כ	2	ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי.
דהב	כ	3	וירא ויתן יהושפט את-פניו לדרוש ליהוה ויקרא-צום על-כל-יהודה.
דהב	כ	4	ויקבצו יהודה לבקש מיהוה גם מכל-ערי יהודה באו לבקש את-יהוה.
דהב	כ	5	ויעמד יהושפט בקהל יהודה וירושלם בבית יהוה לפני החצר החדשה.
דהב	כ	6	ויאמר יהוה אלהי אבתינו הלא אתה-הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב.
דהב	כ	7	הלא אתה אלהינו הורשת את-ישבי הארץ הזאת מלפני עמך ישראל ותתנה לזרע אברהם אהבך לעולם.
דהב	כ	8	וישבו-בה ויבנו לך בה מקדש לשמך לאמר.
דהב	כ	9	אם-תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע.
דהב	כ	10	ועתה הנה בני-עמון ומואב והר-שעיר אשר לא-נתתה לישראל לבוא בהם בבאם מארץ מצרים כי סרו מעליהם ולא השמידום.
דהב	כ	11	והנה-הם גמלים עלינו לבוא לגרשנו מירשתך אשר הורשתנו.
דהב	כ	12	אלהינו הלא תשפט-בם כי אין בנו כח לפני ההמון הרב הזה הבא עלינו ואנחנו לא נדע מה-נעשה כי עליך עינינו.
דהב	כ	13	וכל-יהודה עמדים לפני יהוה גם-טפם נשיהם ובניהם.
דהב	כ	14	ויחזיאל בן-זכריהו בן-בניה בן-יעיאל בן-מתניה הלוי מן-בני אסף היתה עליו רוח יהוה בתוך הקהל.
דהב	כ	15	ויאמר הקשיבו כל-יהודה וישבי ירושלם והמלך יהושפט כה-אמר יהוה לכם אתם אל-תיראו ואל-תחתו מפני ההמון הרב הזה כי לא לכם המלחמה כי לאלהים.
דהב	כ	16	מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל.
דהב	כ	17	לא לכם להלחם בזאת התיצבו עמדו וראו את-ישועת יהוה עמכם יהודה וירושלם אל-תיראו ואל-תחתו מחר צאו לפניהם ויהוה עמכם.
דהב	כ	18	ויקד יהושפט אפים ארצה וכל-יהודה וישבי ירושלם נפלו לפני יהוה להשתחות ליהוה.
דהב	כ	19	ויקמו הלוים מן-בני הקהתים ומן-בני הקרחים להלל ליהוה אלהי ישראל בקול גדול למעלה.
דהב	כ	20	וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם האמינו ביהוה אלהיכם ותאמנו האמינו בנביאיו והצליחו.
דהב	כ	21	ויועץ אל-העם ויעמד משררים ליהוה ומהללים להדרת-קדש בצאת לפני החלוץ ואמרים הודו ליהוה כי לעולם חסדו.
דהב	כ	22	ובעת החלו ברנה ותהלה נתן יהוה מארבים על-בני עמון מואב והר-שעיר הבאים ליהודה וינגפו.
דהב	כ	23	ויעמדו בני עמון ומואב על-ישבי הר-שעיר להחרים ולהשמיד וככלותם ביושבי שעיר עזרו איש-ברעהו למשחית.
דהב	כ	24	ויהודה בא על-המצפה למדבר ויפנו אל-ההמון והנם פגרים נפלים ארצה ואין פליטה.
דהב	כ	25	ויבא יהושפט ועמו לבז את-שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את-השלל כי רב-הוא.
דהב	כ	26	וביום הרבעי נקהלו לעמק ברכה כי-שם ברכו את-יהוה על-כן קראו את-שם המקום ההוא עמק ברכה עד-היום.
דהב	כ	27	וישבו כל-איש יהודה וירושלם ויהושפט בראשם לשוב אל-ירושלם בשמחה כי-שמחם יהוה מאויביהם.
דהב	כ	28	ויבאו ירושלם בנבלים ובכנרות ובחצצרות אל-בית יהוה.
דהב	כ	29	ויהי פחד אלהים על כל-ממלכות הארצות בשמעם כי נלחם יהוה עם אויבי ישראל.
דהב	כ	30	ותשקט מלכות יהושפט וינח לו אלהיו מסביב.</P>
דהב	כ	31	וימלך יהושפט על-יהודה בן-שלשים וחמש שנה במלכו ועשרים וחמש שנה מלך בירושלם ושם אמו עזובה בת-שלחי.
דהב	כ	32	וילך בדרך אביו אסא ולא-סר ממנה לעשות הישר בעיני יהוה.
דהב	כ	33	אך הבמות לא-סרו ועוד העם לא-הכינו לבבם לאלהי אבתיהם.
דהב	כ	34	ויתר דברי יהושפט הראשנים והאחרנים הנם כתובים בדברי יהוא בן-חנני אשר העלה על-ספר מלכי ישראל.
דהב	כ	35	ואחריכן אתחבר יהושפט מלך-יהודה עם אחזיה מלך-ישראל הוא הרשיע לעשות.
דהב	כ	36	ויחברהו עמו לעשות אניות ללכת תרשיש ויעשו אניות בעציון גבר.
דהב	כ	37	ויתנבא אליעזר בן-דדוהו ממרשה על-יהושפט לאמר כהתחברך עם-אחזיהו פרץ יהוה את-מעשיך וישברו אניות ולא עצרו ללכת אל-תרשיש.</P>
דהב	כא	1	וישכב יהושפט עם-אבתיו ויקבר עם-אבתיו בעיר דויד וימלך יהורם בנו תחתיו.
דהב	כא	2	ולו-אחים בני יהושפט עזריה ויחיאל וזכריהו ועזריהו ומיכאל ושפטיהו כל-אלה בני יהושפט מלך-ישראל.
דהב	כא	3	ויתן להם אביהם מתנות רבות לכסף ולזהב ולמגדנות עם-ערי מצרות ביהודה ואת-הממלכה נתן ליהורם כי-הוא הבכור.</P>
דהב	כא	4	ויקם יהורם על-ממלכת אביו ויתחזק ויהרג את-כל-אחיו בחרב וגם משרי ישראל.
דהב	כא	5	בן-שלשים ושתים שנה יהורם במלכו ושמונה שנים מלך בירושלם.
דהב	כא	6	וילך בדרך מלכי ישראל כאשר עשו בית אחאב כי בת-אחאב היתה לו אשה ויעש הרע בעיני יהוה.
דהב	כא	7	ולא-אבה יהוה להשחית את-בית דויד למען הברית אשר כרת לדויד וכאשר אמר לתת לו ניר ולבניו כל-הימים.
דהב	כא	8	בימיו פשע אדום מתחת יד-יהודה וימליכו עליהם מלך.
דהב	כא	9	ויעבר יהורם עם-שריו וכל-הרכב עמו ויהי קם לילה ויך את-אדום הסובב אליו ואת שרי הרכב.
דהב	כא	10	ויפשע אדום מתחת יד-יהודה עד היום הזה אז תפשע לבנה בעת ההיא מתחת ידו כי עזב את-יהוה אלהי אבתיו.
דהב	כא	11	גם-הוא עשה-במות בהרי יהודה ויזן את-ישבי ירושלם וידח את-יהודה.</P>
דהב	כא	12	ויבא אליו מכתב מאליהו הנביא לאמר כה אמר יהוה אלהי דויד אביך תחת אשר לא-הלכת בדרכי יהושפט אביך ובדרכי אסא מלך-יהודה.
דהב	כא	13	ותלך בדרך מלכי ישראל ותזנה את-יהודה ואת-ישבי ירושלם כהזנות בית אחאב וגם את-אחיך בית-אביך הטובים ממך הרגת.
דהב	כא	14	הנה יהוה נגף מגפה גדולה בעמך ובבניך ובנשיך ובכל-רכושך.
דהב	כא	15	ואתה בחליים רבים במחלה מעיך עד-יצאו מעיך מן-החלי ימים על-ימים.
דהב	כא	16	ויער יהוה על-יהורם את רוח הפלשתים והערבים אשר על-יד כושים.
דהב	כא	17	ויעלו ביהודה ויבקעוה וישבו את כל-הרכוש הנמצא לבית-המלך וגם-בניו ונשיו ולא נשאר-לו בן כי אם-יהואחז קטן בניו.
דהב	כא	18	ואחרי כל-זאת נגפו יהוה במעיו לחלי לאין מרפא.
דהב	כא	19	ויהי לימים מימים וכעת צאת הקץ לימים שנים יצאו מעיו עם-חליו וימת בתחלאים רעים ולא-עשו לו עמו שרפה כשרפת אבתיו.
דהב	כא	20	בן-שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים.</P>
דהב	כב	1	וימליכו יושבי ירושלם את-אחזיהו בנו הקטן תחתיו כי כל-הראשנים הרג הגדוד הבא בערבים למחנה וימלך אחזיהו בן-יהורם מלך יהודה.</P>
דהב	כב	2	בן-ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת-עמרי.
דהב	כב	3	גם-הוא הלך בדרכי בית אחאב כי אמו היתה יועצתו להרשיע.
דהב	כב	4	ויעש הרע בעיני יהוה כבית אחאב כי-המה היו-לו יועצים אחרי מות אביו למשחית לו.
דהב	כב	5	גם בעצתם הלך וילך את-יהורם בן-אחאב מלך ישראל למלחמה על-חזאל מלך-ארם ברמות גלעד ויכו הרמים את-יורם.
דהב	כב	6	וישב להתרפא ביזרעאל כי המכים אשר הכהו ברמה בהלחמו את-חזהאל מלך ארם ועזריהו בן-יהורם מלך יהודה ירד לראות את-יהורם בן-אחאב ביזרעאל כי-חלה הוא.
דהב	כב	7	ומאלהים היתה תבוסת אחזיהו לבוא אל-יורם ובבאו יצא עם-יהורם אל-יהוא בן-נמשי אשר משחו יהוה להכרית את-בית אחאב.
דהב	כב	8	ויהי כהשפט יהוא עם-בית אחאב וימצא את-שרי יהודה ובני אחי אחזיהו משרתים לאחזיהו ויהרגם.
דהב	כב	9	ויבקש את-אחזיהו וילכדהו והוא מתחבא בשמרון ויבאהו אל-יהוא וימתהו ויקברהו כי אמרו בן-יהושפט הוא אשר-דרש את-יהוה בכל-לבבו ואין לבית אחזיהו לעצר כח לממלכה.
דהב	כב	10	ועתליהו אם אחזיהו ראתה כי מת בנה ותקם ותדבר את-כל-זרע הממלכה לבית יהודה.
דהב	כב	11	ותקח יהושבעת בת-המלך את-יואש בן-אחזיהו ותגנב אתו מתוך בני-המלך המומתים ותתן אתו ואת-מינקתו בחדר המטות ותסתירהו יהושבעת בת-המלך יהורם אשת יהוידע הכהן כי היא היתה אחות אחזיהו מפני עתליהו ולא המיתתהו.
דהב	כב	12	ויהי אתם בבית האלהים מתחבא שש שנים ועתליה מלכת על-הארץ.</P>
דהב	כג	1	ובשנה השבעית התחזק יהוידע ויקח את-שרי המאות לעזריהו בן-ירחם ולישמעאל בן-יהוחנן ולעזריהו בן-עובד ואת-מעשיהו בן-עדיהו ואת-אלישפט בן-זכרי עמו בברית.
דהב	כג	2	ויסבו ביהודה ויקבצו את-הלוים מכל-ערי יהודה וראשי האבות לישראל ויבאו אל-ירושלם.
דהב	כג	3	ויכרת כל-הקהל ברית בבית האלהים עם-המלך ויאמר להם הנה בן-המלך ימלך כאשר דבר יהוה על-בני דויד.
דהב	כג	4	זה הדבר אשר תעשו השלשית מכם באי השבת לכהנים וללוים לשערי הספים.
דהב	כג	5	והשלשית בבית המלך והשלשית בשער היסוד וכל-העם בחצרות בית יהוה.
דהב	כג	6	ואל-יבוא בית-יהוה כי אם-הכהנים והמשרתים ללוים המה יבאו כי-קדש המה וכל-העם ישמרו משמרת יהוה.
דהב	כג	7	והקיפו הלוים את-המלך סביב איש וכליו בידו והבא אל-הבית יומת והיו את-המלך בבאו ובצאתו.
דהב	כג	8	ויעשו הלוים וכל-יהודה ככל אשר-צוה יהוידע הכהן ויקחו איש את-אנשיו באי השבת עם יוצאי השבת כי לא פטר יהוידע הכהן את-המחלקות.
דהב	כג	9	ויתן יהוידע הכהן לשרי המאות את-החניתים ואת-המגנות ואת-השלטים אשר למלך דויד אשר בית האלהים.
דהב	כג	10	ויעמד את-כל-העם ואיש שלחו בידו מכתף הבית הימנית עד-כתף הבית השמאלית למזבח ולבית על-המלך סביב.
דהב	כג	11	ויוציאו את-בן-המלך ויתנו עליו את-הנזר ואת-העדות וימליכו אתו וימשחהו יהוידע ובניו ויאמרו יחי המלך.
דהב	כג	12	ותשמע עתליהו את-קול העם הרצים והמהללים את-המלך ותבוא אל-העם בית יהוה.
דהב	כג	13	ותרא והנה המלך עומד על-עמודו במבוא והשרים והחצצרות על-המלך וכל-עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את-בגדיה ותאמר קשר קשר.
דהב	כג	14	ויוצא יהוידע הכהן את-שרי המאות פקודי החיל ויאמר אלהם הוציאוה אל-מבית השדרות והבא אחריה יומת בחרב כי אמר הכהן לא תמיתוה בית יהוה.
דהב	כג	15	וישימו לה ידים ותבוא אל-מבוא שער-הסוסים בית המלך וימיתוה שם.</P>
דהב	כג	16	ויכרת יהוידע ברית בינו ובין כל-העם ובין המלך להיות לעם ליהוה.
דהב	כג	17	ויבאו כל-העם בית-הבעל ויתצהו ואת-מזבחתיו ואת-צלמיו שברו ואת מתן כהן הבעל הרגו לפני המזבחות.
דהב	כג	18	וישם יהוידע פקדת בית יהוה ביד הכהנים הלוים אשר חלק דויד על-בית יהוה להעלות עלות יהוה ככתוב בתורת משה בשמחה ובשיר על ידי דויד.
דהב	כג	19	ויעמד השוערים על-שערי בית יהוה ולא-יבא טמא לכל-דבר.
דהב	כג	20	ויקח את-שרי המאות ואת-האדירים ואת-המושלים בעם ואת כל-עם הארץ ויורד את-המלך מבית יהוה ויבאו בתוך-שער העליון בית המלך ויושיבו את-המלך על כסא הממלכה.
דהב	כג	21	וישמחו כל-עם-הארץ והעיר שקטה ואת-עתליהו המיתו בחרב.</P>
דהב	כד	1	בן-שבע שנים יאש במלכו וארבעים שנה מלך בירושלם ושם אמו צביה מבאר שבע.
דהב	כד	2	ויעש יואש הישר בעיני יהוה כל-ימי יהוידע הכהן.
דהב	כד	3	וישא-לו יהוידע נשים שתים ויולד בנים ובנות.
דהב	כד	4	ויהי אחריכן היה עם-לב יואש לחדש את-בית יהוה.
דהב	כד	5	ויקבץ את-הכהנים והלוים ויאמר להם צאו לערי יהודה וקבצו מכל-ישראל כסף לחזק את-בית אלהיכם מדי שנה בשנה ואתם תמהרו לדבר ולא מהרו הלוים.
דהב	כד	6	ויקרא המלך ליהוידע הראש ויאמר לו מדוע לא-דרשת על-הלוים להביא מיהודה ומירושלם את-משאת משה עבד-יהוה והקהל לישראל לאהל העדות.
דהב	כד	7	כי עתליהו המרשעת בניה פרצו את-בית האלהים וגם כל-קדשי בית-יהוה עשו לבעלים.
דהב	כד	8	ויאמר המלך ויעשו ארון אחד ויתנהו בשער בית-יהוה חוצה.
דהב	כד	9	ויתנו-קול ביהודה ובירושלם להביא ליהוה משאת משה עבד-האלהים על-ישראל במדבר.
דהב	כד	10	וישמחו כל-השרים וכל-העם ויביאו וישליכו לארון עד-לכלה.
דהב	כד	11	ויהי בעת יביא את-הארון אל-פקדת המלך ביד הלוים וכראותם כי-רב הכסף ובא סופר המלך ופקיד כהן הראש ויערו את-הארון וישאהו וישיבהו אל-מקמו כה עשו ליום ביום ויאספו-כסף לרב.
דהב	כד	12	ויתנהו המלך ויהוידע אל-עושה מלאכת עבודת בית-יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את-בית יהוה.
דהב	כד	13	ויעשו עשי המלאכה ותעל ארוכה למלאכה בידם ויעמידו את-בית האלהים על-מתכנתו ויאמצהו.
דהב	כד	14	וככלותם הביאו לפני המלך ויהוידע את-שאר הכסף ויעשהו כלים לבית-יהוה כלי שרת והעלות וכפות וכלי זהב וכסף ויהיו מעלים עלות בבית-יהוה תמיד כל ימי יהוידע.</P>
דהב	כד	15	ויזקן יהוידע וישבע ימים וימת בן-מאה ושלשים שנה במותו.
דהב	כד	16	ויקברהו בעיר-דויד עם-המלכים כי-עשה טובה בישראל ועם האלהים וביתו.</P>
דהב	כד	17	ואחרי מות יהוידע באו שרי יהודה וישתחוו למלך אז שמע המלך אליהם.
דהב	כד	18	ויעזבו את-בית יהוה אלהי אבותיהם ויעבדו את-האשרים ואת-העצבים ויהי-קצף על-יהודה וירושלם באשמתם זאת.
דהב	כד	19	וישלח בהם נבאים להשיבם אל-יהוה ויעידו בם ולא האזינו.
דהב	כד	20	ורוח אלהים לבשה את-זכריה בן-יהוידע הכהן ויעמד מעל לעם ויאמר להם כה אמר האלהים למה אתם עברים את-מצות יהוה ולא תצליחו כי-עזבתם את-יהוה ויעזב אתכם.
דהב	כד	21	ויקשרו עליו וירגמהו אבן במצות המלך בחצר בית יהוה.
דהב	כד	22	ולא-זכר יואש המלך החסד אשר עשה יהוידע אביו עמו ויהרג את-בנו וכמותו אמר ירא יהוה וידרש.</P>
דהב	כד	23	ויהי לתקופת השנה עלה עליו חיל ארם ויבאו אל-יהודה וירושלם וישחיתו את-כל-שרי העם מעם וכל-שללם שלחו למלך דרמשק.
דהב	כד	24	כי במצער אנשים באו חיל ארם ויהוה נתן בידם חיל לרב מאד כי עזבו את-יהוה אלהי אבותיהם ואת-יואש עשו שפטים.
דהב	כד	25	ובלכתם ממנו כי-עזבו אתו במחליים רבים התקשרו עליו עבדיו בדמי בני יהוידע הכהן ויהרגהו על-מטתו וימת ויקברהו בעיר דויד ולא קברהו בקברות המלכים.
דהב	כד	26	ואלה המתקשרים עליו זבד בן-שמעת העמונית ויהוזבד בן-שמרית המואבית.
דהב	כד	27	ובניו ורב המשא עליו ויסוד בית האלהים הנם כתובים על-מדרש ספר המלכים וימלך אמציהו בנו תחתיו.</P>
דהב	כה	1	בן-עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים.
דהב	כה	2	ויעש הישר בעיני יהוה רק לא בלבב שלם.
דהב	כה	3	ויהי כאשר חזקה הממלכה עליו ויהרג את-עבדיו המכים את-המלך אביו.
דהב	כה	4	ואת-בניהם לא המית כי ככתוב בתורה בספר משה אשר-צוה יהוה לאמר לא-ימותו אבות על-בנים ובנים לא-ימותו על-אבות כי איש בחטאו ימותו.
דהב	כה	5	ויקבץ אמציהו את-יהודה ויעמידם לבית-אבות לשרי האלפים ולשרי המאות לכל-יהודה ובנימן ויפקדם למבן עשרים שנה ומעלה וימצאם שלש-מאות אלף בחור יוצא צבא אחז רמח וצנה.
דהב	כה	6	וישכר מישראל מאה אלף גבור חיל במאה ככר-כסף.
דהב	כה	7	ואיש האלהים בא אליו לאמר המלך אל-יבא עמך צבא ישראל כי אין יהוה עם-ישראל כל בני אפרים.
דהב	כה	8	כי אם-בא אתה עשה חזק למלחמה יכשילך האלהים לפני אויב כי יש-כח באלהים לעזור ולהכשיל.
דהב	כה	9	ויאמר אמציהו לאיש האלהים ומה-לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה.
דהב	כה	10	ויבדילם אמציהו להגדוד אשר-בא אליו מאפרים ללכת למקומם ויחר אפם מאד ביהודה וישובו למקומם בחרי-אף.
דהב	כה	11	ואמציהו התחזק וינהג את-עמו וילך גיא המלח ויך את-בני-שעיר עשרת אלפים.
דהב	כה	12	ועשרת אלפים חיים שבו בני יהודה ויביאום לראש הסלע וישליכום מראש-הסלע וכלם נבקעו.
דהב	כה	13	ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד-בית חורון ויכו מהם שלשת אלפים ויבזו בזה רבה.</P>
דהב	כה	14	ויהי אחרי בוא אמציהו מהכות את-אדומים ויבא את-אלהי בני שעיר ויעמידם לו לאלהים ולפניהם ישתחוה ולהם יקטר.
דהב	כה	15	ויחר-אף יהוה באמציהו וישלח אליו נביא ויאמר לו למה דרשת את-אלהי העם אשר לא-הצילו את-עמם מידך.
דהב	כה	16	ויהי בדברו אליו ויאמר לו הליועץ למלך נתנוך חדל-לך למה יכוך ויחדל הנביא ויאמר ידעתי כי-יעץ אלהים להשחיתך כי-עשית זאת ולא שמעת לעצתי.</P>
דהב	כה	17	ויועץ אמציהו מלך יהודה וישלח אל-יואש בן-יהואחז בן-יהוא מלך ישראל לאמר לך נתראה פנים.
דהב	כה	18	וישלח יואש מלך-ישראל אל-אמציהו מלך-יהודה לאמר החוח אשר בלבנון שלח אל-הארז אשר בלבנון לאמר תנה-את-בתך לבני לאשה ותעבר חית השדה אשר בלבנון ותרמס את-החוח.
דהב	כה	19	אמרת הנה הכית את-אדום ונשאך לבך להכביד עתה שבה בביתך למה תתגרה ברעה ונפלת אתה ויהודה עמך.
דהב	כה	20	ולא-שמע אמציהו כי מהאלהים היא למען תתם ביד כי דרשו את אלהי אדום.
דהב	כה	21	ויעל יואש מלך-ישראל ויתראו פנים הוא ואמציהו מלך-יהודה בבית שמש אשר ליהודה.
דהב	כה	22	וינגף יהודה לפני ישראל וינסו איש לאהליו.
דהב	כה	23	ואת אמציהו מלך-יהודה בן-יואש בן-יהואחז תפש יואש מלך-ישראל בבית שמש ויביאהו ירושלם ויפרץ בחומת ירושלם משער אפרים עד-שער הפונה ארבע מאות אמה.
דהב	כה	24	וכל-הזהב והכסף ואת כל-הכלים הנמצאים בבית-האלהים עם-עבד אדום ואת-אצרות בית המלך ואת בני התערבות וישב שמרון.</P>
דהב	כה	25	ויחי אמציהו בן-יואש מלך יהודה אחרי מות יואש בן-יהואחז מלך ישראל חמש עשרה שנה.
דהב	כה	26	ויתר דברי אמציהו הראשנים והאחרונים הלא הנם כתובים על-ספר מלכי-יהודה וישראל.
דהב	כה	27	ומעת אשר-סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם.
דהב	כה	28	וישאהו על-הסוסים ויקברו אתו עם-אבתיו בעיר יהודה.</P>
דהב	כו	1	ויקחו כל-עם יהודה את-עזיהו והוא בן-שש עשרה שנה וימליכו אתו תחת אביו אמציהו.
דהב	כו	2	הוא בנה את-אילות וישיבה ליהודה אחרי שכב-המלך עם-אבתיו.</P>
דהב	כו	3	בן-שש עשרה שנה עזיהו במלכו וחמשים ושתים שנה מלך בירושלם ושם אמו יכיליה מן-ירושלם.
דהב	כו	4	ויעש הישר בעיני יהוה ככל אשר-עשה אמציהו אביו.
דהב	כו	5	ויהי לדרש אלהים בימי זכריהו המבין בראת האלהים ובימי דרשו את-יהוה הצליחו האלהים.
דהב	כו	6	ויצא וילחם בפלשתים ויפרץ את-חומת גת ואת חומת יבנה ואת חומת אשדוד ויבנה ערים באשדוד ובפלשתים.
דהב	כו	7	ויעזרהו האלהים על-פלשתים ועל-הערביים הישבים בגור-בעל והמעונים.
דהב	כו	8	ויתנו העמונים מנחה לעזיהו וילך שמו עד-לבוא מצרים כי החזיק עד-למעלה.
דהב	כו	9	ויבן עזיהו מגדלים בירושלם על-שער הפנה ועל-שער הגיא ועל-המקצוע ויחזקם.
דהב	כו	10	ויבן מגדלים במדבר ויחצב ברות רבים כי מקנה-רב היה לו ובשפלה ובמישור אכרים וכרמים בהרים ובכרמל כי-אהב אדמה היה.
דהב	כו	11	ויהי לעזיהו חיל עשה מלחמה יוצאי צבא לגדוד במספר פקדתם ביד יעואל הסופר ומעשיהו השוטר על יד-חנניהו משרי המלך.
דהב	כו	12	כל מספר ראשי האבות לגבורי חיל אלפים ושש מאות.
דהב	כו	13	ועל-ידם חיל צבא שלש מאות אלף ושבעת אלפים וחמש מאות עושי מלחמה בכח חיל לעזר למלך על-האויב.
דהב	כו	14	ויכן להם עזיהו לכל-הצבא מגנים ורמחים וכובעים ושרינות וקשתות ולאבני קלעים.
דהב	כו	15	ויעש בירושלם חשבנות מחשבת חושב להיות על-המגדלים ועל-הפנות לירוא בחצים ובאבנים גדלות ויצא שמו עד-למרחוק כי-הפליא להעזר עד כי-חזק.
דהב	כו	16	וכחזקתו גבה לבו עד-להשחית וימעל ביהוה אלהיו ויבא אל-היכל יהוה להקטיר על-מזבח הקטרת.
דהב	כו	17	ויבא אחריו עזריהו הכהן ועמו כהנים ליהוה שמונים בני-חיל.
דהב	כו	18	ויעמדו על-עזיהו המלך ויאמרו לו לא-לך עזיהו להקטיר ליהוה כי לכהנים בני-אהרן המקדשים להקטיר צא מן-המקדש כי מעלת ולא-לך לכבוד מיהוה אלהים.
דהב	כו	19	ויזעף עזיהו ובידו מקטרת להקטיר ובזעפו עם-הכהנים והצרעת זרחה במצחו לפני הכהנים בבית יהוה מעל למזבח הקטרת.
דהב	כו	20	ויפן אליו עזריהו כהן הראש וכל-הכהנים והנה-הוא מצרע במצחו ויבהלוהו משם וגם-הוא נדחף לצאת כי נגעו יהוה.
דהב	כו	21	ויהי עזיהו המלך מצרע עד-יום מותו וישב בית החפשות מצרע כי נגזר מבית יהוה ויותם בנו על-בית המלך שופט את-עם הארץ.
דהב	כו	22	ויתר דברי עזיהו הראשנים והאחרנים כתב ישעיהו בן-אמוץ הנביא.
דהב	כו	23	וישכב עזיהו עם-אבתיו ויקברו אתו עם-אבתיו בשדה הקבורה אשר למלכים כי אמרו מצורע הוא וימלך יותם בנו תחתיו.</P>
דהב	כז	1	בן-עשרים וחמש שנה יותם במלכו ושש-עשרה שנה מלך בירושלם ושם אמו ירושה בת-צדוק.
דהב	כז	2	ויעש הישר בעיני יהוה ככל אשר-עשה עזיהו אביו רק לא-בא אל-היכל יהוה ועוד העם משחיתים.
דהב	כז	3	הוא בנה את-שער בית-יהוה העליון ובחומת העפל בנה לרב.
דהב	כז	4	וערים בנה בהר-יהודה ובחרשים בנה בירניות ומגדלים.
דהב	כז	5	והוא נלחם עם-מלך בני-עמון ויחזק עליהם ויתנו-לו בני-עמון בשנה ההיא מאה ככר-כסף ועשרת אלפים כרים חטים ושעורים עשרת אלפים זאת השיבו לו בני עמון ובשנה השנית והשלשית.
דהב	כז	6	ויתחזק יותם כי הכין דרכיו לפני יהוה אלהיו.
דהב	כז	7	ויתר דברי יותם וכל-מלחמתיו ודרכיו הנם כתובים על-ספר מלכי-ישראל ויהודה.
דהב	כז	8	בן-עשרים וחמש שנה היה במלכו ושש-עשרה שנה מלך בירושלם.
דהב	כז	9	וישכב יותם עם-אבתיו ויקברו אתו בעיר דויד וימלך אחז בנו תחתיו.</P>
דהב	כח	1	בן-עשרים שנה אחז במלכו ושש-עשרה שנה מלך בירושלם ולא-עשה הישר בעיני יהוה כדויד אביו.
דהב	כח	2	וילך בדרכי מלכי ישראל וגם מסכות עשה לבעלים.
דהב	כח	3	והוא הקטיר בגיא בן-הנם ויבער את-בניו באש כתעבות הגוים אשר הריש יהוה מפני בני ישראל.
דהב	כח	4	ויזבח ויקטר בבמות ועל-הגבעות ותחת כל-עץ רענן.
דהב	כח	5	ויתנהו יהוה אלהיו ביד מלך ארם ויכו-בו וישבו ממנו שביה גדולה ויביאו דרמשק וגם ביד-מלך ישראל נתן ויך-בו מכה גדולה.
דהב	כח	6	ויהרג פקח בן-רמליהו ביהודה מאה ועשרים אלף ביום אחד הכל בני-חיל בעזבם את-יהוה אלהי אבותם.
דהב	כח	7	ויהרג זכרי גבור אפרים את-מעשיהו בן-המלך ואת-עזריקם נגיד הבית ואת-אלקנה משנה המלך.
דהב	כח	8	וישבו בני-ישראל מאחיהם מאתים אלף נשים בנים ובנות וגם-שלל רב בזזו מהם ויביאו את-השלל לשמרון.
דהב	כח	9	ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי-אבותיכם על-יהודה נתנם בידכם ותהרגו-בם בזעף עד לשמים הגיע.
דהב	כח	10	ועתה בני-יהודה וירושלם אתם אמרים לכבש לעבדים ולשפחות לכם הלא רק-אתם עמכם אשמות ליהוה אלהיכם.
דהב	כח	11	ועתה שמעוני והשיבו השביה אשר שביתם מאחיכם כי חרון אף-יהוה עליכם.
דהב	כח	12	ויקמו אנשים מראשי בני-אפרים עזריהו בן-יהוחנן ברכיהו בן-משלמות ויחזקיהו בן-שלם ועמשא בן-חדלי על-הבאים מן-הצבא.
דהב	כח	13	ויאמרו להם לא-תביאו את-השביה הנה כי לאשמת יהוה עלינו אתם אמרים להסיף על-חטאתינו ועל-אשמתינו כי-רבה אשמה לנו וחרון אף על-ישראל.
דהב	כח	14	ויעזב החלוץ את-השביה ואת-הבזה לפני השרים וכל-הקהל.
דהב	כח	15	ויקמו האנשים אשר-נקבו בשמות ויחזיקו בשביה וכל-מערמיהם הלבישו מן-השלל וילבשום וינעלום ויאכלום וישקום ויסכום וינהלום בחמרים לכל-כושל ויביאום ירחו עיר-התמרים אצל אחיהם וישובו שמרון.
דהב	כח	16	בעת ההיא שלח המלך אחז על-מלכי אשור לעזר לו.
דהב	כח	17	ועוד אדומים באו ויכו ביהודה וישבו-שבי.
דהב	כח	18	ופלשתים פשטו בערי השפלה והנגב ליהודה וילכדו את-בית-שמש ואת-אילון ואת-הגדרות ואת-שוכו ובנותיה ואת-תמנה ובנותיה ואת-גמזו ואת-בנתיה וישבו שם.
דהב	כח	19	כי-הכניע יהוה את-יהודה בעבור אחז מלך-ישראל כי הפריע ביהודה ומעול מעל ביהוה.
דהב	כח	20	ויבא עליו תלגת פלנאסר מלך אשור ויצר לו ולא חזקו.
דהב	כח	21	כי-חלק אחז את-בית יהוה ואת-בית המלך והשרים ויתן למלך אשור ולא לעזרה לו.
דהב	כח	22	ובעת הצר לו ויוסף למעול ביהוה הוא המלך אחז.
דהב	כח	23	ויזבח לאלהי דרמשק המכים בו ויאמר כי אלהי מלכי-ארם הם מעזרים אותם להם אזבח ויעזרוני והם היו-לו להכשילו ולכל-ישראל.
דהב	כח	24	ויאסף אחז את-כלי בית-האלהים ויקצץ את-כלי בית-האלהים ויסגר את-דלתות בית-יהוה ויעש לו מזבחות בכל-פנה בירושלם.
דהב	כח	25	ובכל-עיר ועיר ליהודה עשה במות לקטר לאלהים אחרים ויכעס את-יהוה אלהי אבתיו.
דהב	כח	26	ויתר דבריו וכל-דרכיו הראשנים והאחרונים הנם כתובים על-ספר מלכי-יהודה וישראל.
דהב	כח	27	וישכב אחז עם-אבתיו ויקברהו בעיר בירושלם כי לא הביאהו לקברי מלכי ישראל וימלך יחזקיהו בנו תחתיו.</P>
דהב	כט	1	יחזקיהו מלך בן-עשרים וחמש שנה ועשרים ותשע שנה מלך בירושלם ושם אמו אביה בת-זכריהו.
דהב	כט	2	ויעש הישר בעיני יהוה ככל אשר-עשה דויד אביו.
דהב	כט	3	הוא בשנה הראשונה למלכו בחדש הראשון פתח את-דלתות בית-יהוה ויחזקם.
דהב	כט	4	ויבא את-הכהנים ואת-הלוים ויאספם לרחוב המזרח.
דהב	כט	5	ויאמר להם שמעוני הלוים עתה התקדשו וקדשו את-בית יהוה אלהי אבתיכם והוציאו את-הנדה מן-הקדש.
דהב	כט	6	כי-מעלו אבתינו ועשו הרע בעיני יהוה-אלהינו ויעזבהו ויסבו פניהם ממשכן יהוה ויתנו-ערף.
דהב	כט	7	גם סגרו דלתות האולם ויכבו את-הנרות וקטרת לא הקטירו ועלה לא-העלו בקדש לאלהי ישראל.
דהב	כט	8	ויהי קצף יהוה על-יהודה וירושלם ויתנם לזועה לשמה ולשרקה כאשר אתם ראים בעיניכם.
דהב	כט	9	והנה נפלו אבותינו בחרב ובנינו ובנותינו ונשינו בשבי על-זאת.
דהב	כט	10	עתה עם-לבבי לכרות ברית ליהוה אלהי ישראל וישב ממנו חרון אפו.
דהב	כט	11	בני עתה אל-תשלו כי-בכם בחר יהוה לעמד לפניו לשרתו ולהיות לו משרתים ומקטרים.</P>
דהב	כט	12	ויקמו הלוים מחת בן-עמשי ויואל בן-עזריהו מן-בני הקהתי ומן-בני מררי קיש בן-עבדי ועזריהו בן-יהללאל ומן-הגרשני יואח בן-זמה ועדן בן-יואח.
דהב	כט	13	ומן-בני אליצפן שמרי ויעואל ומן-בני אסף זכריהו ומתניהו.
דהב	כט	14	ומן-בני הימן יחואל ושמעי ומן-בני ידותון שמעיה ועזיאל.
דהב	כט	15	ויאספו את-אחיהם ויתקדשו ויבאו כמצות-המלך בדברי יהוה לטהר בית יהוה.
דהב	כט	16	ויבאו הכהנים לפנימה בית-יהוה לטהר ויוציאו את כל-הטמאה אשר מצאו בהיכל יהוה לחצר בית יהוה ויקבלו הלוים להוציא לנחל-קדרון חוצה.
דהב	כט	17	ויחלו באחד לחדש הראשון לקדש וביום שמונה לחדש באו לאולם יהוה ויקדשו את-בית-יהוה לימים שמונה וביום ששה עשר לחדש הראשון כלו.
דהב	כט	18	ויבואו פנימה אל-חזקיהו המלך ויאמרו טהרנו את-כל-בית יהוה את-מזבח העולה ואת-כל-כליו ואת-שלחן המערכת ואת-כל-כליו.
דהב	כט	19	ואת כל-הכלים אשר הזניח המלך אחז במלכותו במעלו הכנו והקדשנו והנם לפני מזבח יהוה.
דהב	כט	20	וישכם יחזקיהו המלך ויאסף את שרי העיר ויעל בית יהוה.
דהב	כט	21	ויביאו פרים-שבעה ואילים שבעה וכבשים שבעה וצפירי עזים שבעה לחטאת על-הממלכה ועל-המקדש ועל-יהודה ויאמר לבני אהרן הכהנים להעלות על-מזבח יהוה.
דהב	כט	22	וישחטו הבקר ויקבלו הכהנים את-הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה.
דהב	כט	23	ויגישו את-שעירי החטאת לפני המלך והקהל ויסמכו ידיהם עליהם.
דהב	כט	24	וישחטום הכהנים ויחטאו את-דמם המזבחה לכפר על-כל-ישראל כי לכל-ישראל אמר המלך העולה והחטאת.
דהב	כט	25	ויעמד את-הלוים בית יהוה במצלתים בנבלים ובכנרות במצות דויד וגד חזה-המלך ונתן הנביא כי ביד-יהוה המצוה ביד-נביאיו.
דהב	כט	26	ויעמדו הלוים בכלי דויד והכהנים בחצצרות.</P>
דהב	כט	27	ויאמר חזקיהו להעלות העלה להמזבח ובעת החל העולה החל שיר-יהוה והחצצרות ועל-ידי כלי דויד מלך-ישראל.
דהב	כט	28	וכל-הקהל משתחוים והשיר משורר והחצצרות מחצצרים הכל עד לכלות העלה.
דהב	כט	29	וככלות להעלות כרעו המלך וכל-הנמצאים אתו וישתחוו.
דהב	כט	30	ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד-לשמחה ויקדו וישתחוו.</P>
דהב	כט	31	ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל-נדיב לב עלות.
דהב	כט	32	ויהי מספר העלה אשר הביאו הקהל בקר שבעים אילים מאה כבשים מאתים לעלה ליהוה כל-אלה.
דהב	כט	33	והקדשים בקר שש מאות וצאן שלשת אלפים.
דהב	כט	34	רק הכהנים היו למעט ולא יכלו להפשיט את-כל-העלות ויחזקום אחיהם הלוים עד-כלות המלאכה ועד יתקדשו הכהנים כי הלוים ישרי לבב להתקדש מהכהנים.
דהב	כט	35	וגם-עלה לרב בחלבי השלמים ובנסכים לעלה ותכון עבודת בית-יהוה.
דהב	כט	36	וישמח יחזקיהו וכל-העם על ההכין האלהים לעם כי בפתאם היה הדבר.</P>
דהב	ל	1	וישלח יחזקיהו על-כל-ישראל ויהודה וגם-אגרות כתב על-אפרים ומנשה לבוא לבית-יהוה בירושלם לעשות פסח ליהוה אלהי ישראל.
דהב	ל	2	ויועץ המלך ושריו וכל-הקהל בירושלם לעשות הפסח בחדש השני.
דהב	ל	3	כי לא יכלו לעשתו בעת ההיא כי הכהנים לא-התקדשו למדי והעם לא-נאספו לירושלם.
דהב	ל	4	ויישר הדבר בעיני המלך ובעיני כל-הקהל.
דהב	ל	5	ויעמידו דבר להעביר קול בכל-ישראל מבאר-שבע ועד-דן לבוא לעשות פסח ליהוה אלהי-ישראל בירושלם כי לא לרב עשו ככתוב.
דהב	ל	6	וילכו הרצים באגרות מיד המלך ושריו בכל-ישראל ויהודה וכמצות המלך לאמר בני ישראל שובו אל-יהוה אלהי אברהם יצחק וישראל וישב אל-הפליטה הנשארת לכם מכף מלכי אשור.
דהב	ל	7	ואל-תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים.
דהב	ל	8	עתה אל-תקשו ערפכם כאבותיכם תנו-יד ליהוה ובאו למקדשו אשר הקדיש לעולם ועבדו את-יהוה אלהיכם וישב מכם חרון אפו.
דהב	ל	9	כי בשובכם על-יהוה אחיכם ובניכם לרחמים לפני שוביהם ולשוב לארץ הזאת כי-חנון ורחום יהוה אלהיכם ולא-יסיר פנים מכם אם-תשובו אליו.
דהב	ל	10	ויהיו הרצים עברים מעיר לעיר בארץ-אפרים ומנשה ועד-זבלון ויהיו משחיקים עליהם ומלעגים בם.
דהב	ל	11	אך-אנשים מאשר ומנשה ומזבלון נכנעו ויבאו לירושלם.
דהב	ל	12	גם ביהודה היתה יד האלהים לתת להם לב אחד לעשות מצות המלך והשרים בדבר יהוה.
דהב	ל	13	ויאספו ירושלם עם-רב לעשות את-חג המצות בחדש השני קהל לרב מאד.
דהב	ל	14	ויקמו ויסירו את-המזבחות אשר בירושלם ואת כל-המקטרות הסירו וישליכו לנחל קדרון.
דהב	ל	15	וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה.
דהב	ל	16	ויעמדו על-עמדם כמשפטם כתורת משה איש-האלהים הכהנים זרקים את-הדם מיד הלוים.
דהב	ל	17	כי-רבת בקהל אשר לא-התקדשו והלוים על-שחיטת הפסחים לכל לא טהור להקדיש ליהוה.
דהב	ל	18	כי מרבית העם רבת מאפרים ומנשה יששכר וזבלון לא הטהרו כי-אכלו את-הפסח בלא ככתוב כי התפלל יחזקיהו עליהם לאמר יהוה הטוב יכפר בעד.
דהב	ל	19	כל-לבבו הכין לדרוש האלהים יהוה אלהי אבותיו ולא כטהרת הקדש.
דהב	ל	20	וישמע יהוה אל-יחזקיהו וירפא את-העם.
דהב	ל	21	ויעשו בני-ישראל הנמצאים בירושלם את-חג המצות שבעת ימים בשמחה גדולה ומהללים ליהוה יום ביום הלוים והכהנים בכלי-עז ליהוה.
דהב	ל	22	וידבר יחזקיהו על-לב כל-הלוים המשכילים שכל-טוב ליהוה ויאכלו את-המועד שבעת הימים מזבחים זבחי שלמים ומתודים ליהוה אלהי אבותיהם.
דהב	ל	23	ויועצו כל-הקהל לעשות שבעת ימים אחרים ויעשו שבעת-ימים שמחה.
דהב	ל	24	כי חזקיהו מלך-יהודה הרים לקהל אלף פרים ושבעת אלפים צאן והשרים הרימו לקהל פרים אלף וצאן עשרת אלפים ויתקדשו כהנים לרב.
דהב	ל	25	וישמחו כל-קהל יהודה והכהנים והלוים וכל-הקהל הבאים מישראל והגרים הבאים מארץ ישראל והיושבים ביהודה.
דהב	ל	26	ותהי שמחה-גדולה בירושלם כי מימי שלמה בן-דויד מלך ישראל לא כזאת בירושלם.
דהב	ל	27	ויקמו הכהנים הלוים ויברכו את-העם וישמע בקולם ותבוא תפלתם למעון קדשו לשמים.</P>
דהב	לא	1	וככלות כל-זאת יצאו כל-ישראל הנמצאים לערי יהודה וישברו המצבות ויגדעו האשרים וינתצו את-הבמות ואת-המזבחת מכל-יהודה ובנימן ובאפרים ומנשה עד-לכלה וישובו כל-בני ישראל איש לאחזתו לעריהם.
דהב	לא	2	ויעמד יחזקיהו את-מחלקות הכהנים והלוים על-מחלקותם איש כפי עבדתו לכהנים וללוים לעלה ולשלמים לשרת ולהדות ולהלל בשערי מחנות יהוה.
דהב	לא	3	ומנת המלך מן-רכושו לעלות לעלות הבקר והערב והעלות לשבתות ולחדשים ולמעדים ככתוב בתורת יהוה.
דהב	לא	4	ויאמר לעם ליושבי ירושלם לתת מנת הכהנים והלוים למען יחזקו בתורת יהוה.
דהב	לא	5	וכפרץ הדבר הרבו בני-ישראל ראשית דגן תירוש ויצהר ודבש וכל תבואת שדה ומעשר הכל לרב הביאו.
דהב	לא	6	ובני ישראל ויהודה היושבים בערי יהודה גם-הם מעשר בקר וצאן ומעשר קדשים המקדשים ליהוה אלהיהם הביאו ויתנו ערמות ערמות.
דהב	לא	7	בחדש השלשי החלו הערמות ליסוד ובחדש השביעי כלו.
דהב	לא	8	ויבאו יחזקיהו והשרים ויראו את-הערמות ויברכו את-יהוה ואת עמו ישראל.</P>
דהב	לא	9	וידרש יחזקיהו על-הכהנים והלוים על-הערמות.
דהב	לא	10	ויאמר אליו עזריהו הכהן הראש לבית צדוק ויאמר מהחל התרומה לביא בית-יהוה אכול ושבוע והותר עד-לרוב כי יהוה ברך את-עמו והנותר את-ההמון הזה.
דהב	לא	11	ויאמר יחזקיהו להכין לשכות בבית יהוה ויכינו.
דהב	לא	12	ויביאו את-התרומה והמעשר והקדשים באמונה ועליהם נגיד כונניהו הלוי ושמעי אחיהו משנה.
דהב	לא	13	ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד כונניהו ושמעי אחיו במפקד יחזקיהו המלך ועזריהו נגיד בית-האלהים.
דהב	לא	14	וקורא בן-ימנה הלוי השוער למזרחה על נדבות האלהים לתת תרומת יהוה וקדשי הקדשים.
דהב	לא	15	ועל-ידו עדן ומנימן וישוע ושמעיהו אמריהו ושכניהו בערי הכהנים באמונה לתת לאחיהם במחלקות כגדול כקטן.
דהב	לא	16	מלבד התיחשם לזכרים מבן שלוש שנים ולמעלה לכל-הבא לבית-יהוה לדבר-יום ביומו לעבודתם במשמרותם כמחלקותיהם.
דהב	לא	17	ואת התיחש הכהנים לבית אבותיהם והלוים מבן עשרים שנה ולמעלה במשמרותיהם במחלקותיהם.
דהב	לא	18	ולהתיחש בכל-טפם נשיהם ובניהם ובנותיהם לכל-קהל כי באמונתם יתקדשו-קדש.
דהב	לא	19	ולבני אהרן הכהנים בשדי מגרש עריהם בכל-עיר ועיר אנשים אשר נקבו בשמות לתת מנות לכל-זכר בכהנים ולכל-התיחש בלוים.
דהב	לא	20	ויעש כזאת יחזקיהו בכל-יהודה ויעש הטוב והישר והאמת לפני יהוה אלהיו.
דהב	לא	21	ובכל-מעשה אשר-החל בעבודת בית-האלהים ובתורה ובמצוה לדרש לאלהיו בכל-לבבו עשה והצליח.</P>
דהב	לב	1	אחרי הדברים והאמת האלה בא סנחריב מלך-אשור ויבא ביהודה ויחן על-הערים הבצרות ויאמר לבקעם אליו.
דהב	לב	2	וירא יחזקיהו כי-בא סנחריב ופניו למלחמה על-ירושלם.
דהב	לב	3	ויועץ עם-שריו וגבריו לסתום את-מימי העינות אשר מחוץ לעיר ויעזרוהו.
דהב	לב	4	ויקבצו עם-רב ויסתמו את-כל-המעינות ואת-הנחל השוטף בתוך-הארץ לאמר למה יבואו מלכי אשור ומצאו מים רבים.
דהב	לב	5	ויתחזק ויבן את-כל-החומה הפרוצה ויעל על-המגדלות ולחוצה החומה אחרת ויחזק את-המלוא עיר דויד ויעש שלח לרב ומגנים.
דהב	לב	6	ויתן שרי מלחמות על-העם ויקבצם אליו אל-רחוב שער העיר וידבר על-לבבם לאמר.
דהב	לב	7	חזקו ואמצו אל-תיראו ואל-תחתו מפני מלך אשור ומלפני כל-ההמון אשר-עמו כי-עמנו רב מעמו.
דהב	לב	8	עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על-דברי יחזקיהו מלך-יהודה.</P>
דהב	לב	9	אחר זה שלח סנחריב מלך-אשור עבדיו ירושלימה והוא על-לכיש וכל-ממשלתו עמו על-יחזקיהו מלך יהודה ועל-כל-יהודה אשר בירושלם לאמר.
דהב	לב	10	כה אמר סנחריב מלך אשור על-מה אתם בטחים וישבים במצור בירושלם.
דהב	לב	11	הלא יחזקיהו מסית אתכם לתת אתכם למות ברעב ובצמא לאמר יהוה אלהינו יצילנו מכף מלך אשור.
דהב	לב	12	הלא-הוא יחזקיהו הסיר את-במתיו ואת-מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו.
דהב	לב	13	הלא תדעו מה עשיתי אני ואבותי לכל עמי הארצות היכול יכלו אלהי גוי הארצות להציל את-ארצם מידי.
דהב	לב	14	מי בכל-אלהי הגוים האלה אשר החרימו אבותי אשר יכול להציל את-עמו מידי כי יוכל אלהיכם להציל אתכם מידי.
דהב	לב	15	ועתה אל-ישיא אתכם חזקיהו ואל-יסית אתכם כזאת ואל-תאמינו לו כי-לא יוכל כל-אלוה כל-גוי וממלכה להציל עמו מידי ומיד אבותי אף כי אלהיכם לא-יצילו אתכם מידי.
דהב	לב	16	ועוד דברו עבדיו על-יהוה האלהים ועל יחזקיהו עבדו.
דהב	לב	17	וספרים כתב לחרף ליהוה אלהי ישראל ולאמר עליו לאמר כאלהי גוי הארצות אשר לא-הצילו עמם מידי כן לא-יציל אלהי יחזקיהו עמו מידי.
דהב	לב	18	ויקראו בקול-גדול יהודית על-עם ירושלם אשר על-החומה ליראם ולבהלם למען ילכדו את-העיר.
דהב	לב	19	וידברו אל-אלהי ירושלם כעל אלהי עמי הארץ מעשה ידי האדם.
דהב	לב	20	ויתפלל יחזקיהו המלך וישעיהו בן-אמוץ הנביא על-זאת ויזעקו השמים.
דהב	לב	21	וישלח יהוה מלאך ויכחד כל-גבור חיל ונגיד ושר במחנה מלך אשור וישב בבשת פנים לארצו ויבא בית אלהיו ומיציאו מעיו שם הפילהו בחרב.
דהב	לב	22	ויושע יהוה את-יחזקיהו ואת ישבי ירושלם מיד סנחריב מלך-אשור ומיד-כל וינהלם מסביב.
דהב	לב	23	ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל-הגוים מאחרי-כן.</P>
דהב	לב	24	בימים ההם חלה יחזקיהו עד-למות ויתפלל אל-יהוה ויאמר לו ומופת נתן לו.
דהב	לב	25	ולא-כגמל עליו השיב יחזקיהו כי גבה לבו ויהי עליו קצף ועל-יהודה וירושלם.
דהב	לב	26	ויכנע יחזקיהו בגבה לבו הוא וישבי ירושלם ולא-בא עליהם קצף יהוה בימי יחזקיהו.
דהב	לב	27	ויהי ליחזקיהו עשר וכבוד הרבה מאד ואצרות עשה-לו לכסף ולזהב ולאבן יקרה ולבשמים ולמגנים ולכל כלי חמדה.
דהב	לב	28	ומסכנות לתבואת דגן ותירוש ויצהר וארות לכל-בהמה ובהמה ועדרים לאורות.
דהב	לב	29	וערים עשה לו ומקנה-צאן ובקר לרב כי נתן-לו אלהים רכוש רב מאד.
דהב	לב	30	והוא יחזקיהו סתם את-מוצא מימי גיחון העליון ויישרם למטה-מערבה לעיר דויד ויצלח יחזקיהו בכל-מעשהו.
דהב	לב	31	וכן במליצי שרי בבל המשלחים עליו לדרש המופת אשר היה בארץ עזבו האלהים לנסותו לדעת כל-בלבבו.
דהב	לב	32	ויתר דברי יחזקיהו וחסדיו הנם כתובים בחזון ישעיהו בן-אמוץ הנביא על-ספר מלכי-יהודה וישראל.
דהב	לב	33	וישכב יחזקיהו עם-אבתיו ויקברהו במעלה קברי בני-דויד וכבוד עשו-לו במותו כל-יהודה וישבי ירושלם וימלך מנשה בנו תחתיו.</P>
דהב	לג	1	בן-שתים עשרה שנה מנשה במלכו וחמשים וחמש שנה מלך בירושלם.
דהב	לג	2	ויעש הרע בעיני יהוה כתועבות הגוים אשר הוריש יהוה מפני בני ישראל.
דהב	לג	3	וישב ויבן את-הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל-צבא השמים ויעבד אתם.
דהב	לג	4	ובנה מזבחות בבית יהוה אשר אמר יהוה בירושלם יהיה-שמי לעולם.
דהב	לג	5	ויבן מזבחות לכל-צבא השמים בשתי חצרות בית-יהוה.
דהב	לג	6	והוא העביר את-בניו באש בגי בן-הנם ועונן ונחש וכשף ועשה אוב וידעוני הרבה לעשות הרע בעיני יהוה להכעיסו.
דהב	לג	7	וישם את-פסל הסמל אשר עשה בבית האלהים אשר אמר אלהים אל-דויד ואל-שלמה בנו בבית הזה ובירושלם אשר בחרתי מכל שבטי ישראל אשים את-שמי לעילום.
דהב	לג	8	ולא אוסיף להסיר את-רגל ישראל מעל האדמה אשר העמדתי לאבתיכם רק אם-ישמרו לעשות את כל-אשר צויתים לכל-התורה והחקים והמשפטים ביד-משה.
דהב	לג	9	ויתע מנשה את-יהודה וישבי ירושלם לעשות רע מן-הגוים אשר השמיד יהוה מפני בני ישראל.</P>
דהב	לג	10	וידבר יהוה אל-מנשה ואל-עמו ולא הקשיבו.
דהב	לג	11	ויבא יהוה עליהם את-שרי הצבא אשר למלך אשור וילכדו את-מנשה בחחים ויאסרהו בנחשתים ויוליכהו בבלה.
דהב	לג	12	וכהצר לו חלה את-פני יהוה אלהיו ויכנע מאד מלפני אלהי אבתיו.
דהב	לג	13	ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים.
דהב	לג	14	ואחרי-כן בנה חומה חיצונה לעיר-דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי-חיל בכל-הערים הבצרות ביהודה.
דהב	לג	15	ויסר את-אלהי הנכר ואת-הסמל מבית יהוה וכל-המזבחות אשר בנה בהר בית-יהוה ובירושלם וישלך חוצה לעיר.
דהב	לג	16	ויכן את-מזבח יהוה ויזבח עליו זבחי שלמים ותודה ויאמר ליהודה לעבוד את-יהוה אלהי ישראל.
דהב	לג	17	אבל עוד העם זבחים בבמות רק ליהוה אלהיהם.
דהב	לג	18	ויתר דברי מנשה ותפלתו אל-אלהיו ודברי החזים המדברים אליו בשם יהוה אלהי ישראל הנם על-דברי מלכי ישראל.
דהב	לג	19	ותפלתו והעתר-לו וכל-חטאתו ומעלו והמקמות אשר בנה בהם במות והעמיד האשרים והפסלים לפני הכנעו הנם כתובים על דברי חוזי.
דהב	לג	20	וישכב מנשה עם-אבתיו ויקברהו ביתו וימלך אמון בנו תחתיו.</P>
דהב	לג	21	בן-עשרים ושתים שנה אמון במלכו ושתים שנים מלך בירושלם.
דהב	לג	22	ויעש הרע בעיני יהוה כאשר עשה מנשה אביו ולכל-הפסילים אשר עשה מנשה אביו זבח אמון ויעבדם.
דהב	לג	23	ולא נכנע מלפני יהוה כהכנע מנשה אביו כי הוא אמון הרבה אשמה.
דהב	לג	24	ויקשרו עליו עבדיו וימיתהו בביתו.
דהב	לג	25	ויכו עם-הארץ את כל-הקשרים על-המלך אמון וימליכו עם-הארץ את-יאשיהו בנו תחתיו.</P>
דהב	לד	1	בן-שמונה שנים יאשיהו במלכו ושלשים ואחת שנה מלך בירושלם.
דהב	לד	2	ויעש הישר בעיני יהוה וילך בדרכי דויד אביו ולא-סר ימין ושמאול.
דהב	לד	3	ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את-יהודה וירושלם מן-הבמות והאשרים והפסלים והמסכות.
דהב	לד	4	וינתצו לפניו את מזבחות הבעלים והחמנים אשר-למעלה מעליהם גדע והאשרים והפסלים והמסכות שבר והדק ויזרק על-פני הקברים הזבחים להם.
דהב	לד	5	ועצמות כהנים שרף על-מזבחותים ויטהר את-יהודה ואת-ירושלם.
דהב	לד	6	ובערי מנשה ואפרים ושמעון ועד-נפתלי בהר בתיהם סביב.
דהב	לד	7	וינתץ את-המזבחות ואת-האשרים והפסלים כתת להדק וכל-החמנים גדע בכל-ארץ ישראל וישב לירושלם.</P>
דהב	לד	8	ובשנת שמונה עשרה למלכו לטהר הארץ והבית שלח את-שפן בן-אצליהו ואת-מעשיהו שר-העיר ואת יואח בן-יואחז המזכיר לחזק את-בית יהוה אלהיו.
דהב	לד	9	ויבאו אל-חלקיהו הכהן הגדול ויתנו את-הכסף המובא בית-אלהים אשר אספו-הלוים שמרי הסף מיד מנשה ואפרים ומכל שארית ישראל ומכל-יהודה ובנימן וישבי ירושלם.
דהב	לד	10	ויתנו על-יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית.
דהב	לד	11	ויתנו לחרשים ולבנים לקנות אבני מחצב ועצים למחברות ולקרות את-הבתים אשר השחיתו מלכי יהודה.
דהב	לד	12	והאנשים עשים באמונה במלאכה ועליהם מפקדים יחת ועבדיהו הלוים מן-בני מררי וזכריה ומשלם מן-בני הקהתים לנצח והלוים כל-מבין בכלי-שיר.
דהב	לד	13	ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים.
דהב	לד	14	ובהוציאם את-הכסף המובא בית יהוה מצא חלקיהו הכהן את-ספר תורת-יהוה ביד-משה.
דהב	לד	15	ויען חלקיהו ויאמר אל-שפן הסופר ספר התורה מצאתי בבית יהוה ויתן חלקיהו את-הספר אל-שפן.
דהב	לד	16	ויבא שפן את-הספר אל-המלך וישב עוד את-המלך דבר לאמר כל אשר-נתן ביד-עבדיך הם עשים.
דהב	לד	17	ויתיכו את-הכסף הנמצא בבית-יהוה ויתנוהו על-יד המפקדים ועל-יד עושי המלאכה.
דהב	לד	18	ויגד שפן הסופר למלך לאמר ספר נתן לי חלקיהו הכהן ויקרא-בו שפן לפני המלך.
דהב	לד	19	ויהי כשמע המלך את דברי התורה ויקרע את-בגדיו.
דהב	לד	20	ויצו המלך את-חלקיהו ואת-אחיקם בן-שפן ואת-עבדון בן-מיכה ואת שפן הסופר ואת עשיה עבד-המלך לאמר.
דהב	לד	21	לכו דרשו את-יהוה בעדי ובעד הנשאר בישראל וביהודה על-דברי הספר אשר נמצא כי-גדולה חמת-יהוה אשר נתכה בנו על אשר לא-שמרו אבותינו את-דבר יהוה לעשות ככל-הכתוב על-הספר הזה.
דהב	לד	22	וילך חלקיהו ואשר המלך אל-חלדה הנביאה אשת שלם בן-תוקהת בן-חסרה שומר הבגדים והיא יושבת בירושלם במשנה וידברו אליה כזאת.
דהב	לד	23	ותאמר להם כה-אמר יהוה אלהי ישראל אמרו לאיש אשר-שלח אתכם אלי.
דהב	לד	24	כה אמר יהוה הנני מביא רעה על-המקום הזה ועל-יושביו את כל-האלות הכתובות על-הספר אשר קראו לפני מלך יהודה.
דהב	לד	25	תחת אשר עזבוני ויקטירו לאלהים אחרים למען הכעיסני בכל מעשי ידיהם ותתך חמתי במקום הזה ולא תכבה.
דהב	לד	26	ואל-מלך יהודה השלח אתכם לדרוש ביהוה כה תאמרו אליו כה-אמר יהוה אלהי ישראל הדברים אשר שמעת.
דהב	לד	27	יען רך-לבבך ותכנע מלפני אלהים בשמעך את-דבריו על-המקום הזה ועל-ישביו ותכנע לפני ותקרע את-בגדיך ותבך לפני וגם-אני שמעתי נאם-יהוה.
דהב	לד	28	הנני אספך אל-אבתיך ונאספת אל-קברתיך בשלום ולא-תראינה עיניך בכל הרעה אשר אני מביא על-המקום הזה ועל-ישביו וישיבו את-המלך דבר.
דהב	לד	29	וישלח המלך ויאסף את-כל-זקני יהודה וירושלם.
דהב	לד	30	ויעל המלך בית-יהוה וכל-איש יהודה וישבי ירושלם והכהנים והלוים וכל-העם מגדול ועד-קטן ויקרא באזניהם את-כל-דברי ספר הברית הנמצא בית יהוה.
דהב	לד	31	ויעמד המלך על-עמדו ויכרת את-הברית לפני יהוה ללכת אחרי יהוה ולשמור את-מצותיו ועדותיו וחקיו בכל-לבבו ובכל-נפשו לעשות את-דברי הברית הכתובים על-הספר הזה.
דהב	לד	32	ויעמד את כל-הנמצא בירושלם ובנימן ויעשו ישבי ירושלם כברית אלהים אלהי אבותיהם.
דהב	לד	33	ויסר יאשיהו את-כל-התועבות מכל-הארצות אשר לבני ישראל ויעבד את כל-הנמצא בישראל לעבוד את-יהוה אלהיהם כל-ימיו לא סרו מאחרי יהוה אלהי אבותיהם.</P>
דהב	לה	1	ויעש יאשיהו בירושלם פסח ליהוה וישחטו הפסח בארבעה עשר לחדש הראשון.
דהב	לה	2	ויעמד הכהנים על-משמרותם ויחזקם לעבודת בית יהוה.
דהב	לה	3	ויאמר ללוים המבונים לכל-ישראל הקדושים ליהוה תנו את-ארון-הקדש בבית אשר בנה שלמה בן-דויד מלך ישראל אין-לכם משא בכתף עתה עבדו את-יהוה אלהיכם ואת עמו ישראל.
דהב	לה	4	והכונו לבית-אבותיכם כמחלקותיכם בכתב דויד מלך ישראל ובמכתב שלמה בנו.
דהב	לה	5	ועמדו בקדש לפלגות בית האבות לאחיכם בני העם וחלקת בית-אב ללוים.
דהב	לה	6	ושחטו הפסח והתקדשו והכינו לאחיכם לעשות כדבר-יהוה ביד-משה.</P>
דהב	לה	7	וירם יאשיהו לבני העם צאן כבשים ובני-עזים הכל לפסחים לכל-הנמצא למספר שלשים אלף ובקר שלשת אלפים אלה מרכוש המלך.
דהב	לה	8	ושריו לנדבה לעם לכהנים וללוים הרימו חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות.
דהב	לה	9	וכונניהו ושמעיהו ונתנאל אחיו וחשביהו ויעיאל ויוזבד שרי הלוים הרימו ללוים לפסחים חמשת אלפים ובקר חמש מאות.
דהב	לה	10	ותכון העבודה ויעמדו הכהנים על-עמדם והלוים על-מחלקותם כמצות המלך.
דהב	לה	11	וישחטו הפסח ויזרקו הכהנים מידם והלוים מפשיטים.
דהב	לה	12	ויסירו העלה לתתם למפלגות לבית-אבות לבני העם להקריב ליהוה ככתוב בספר משה וכן לבקר.
דהב	לה	13	ויבשלו הפסח באש כמשפט והקדשים בשלו בסירות ובדודים ובצלחות ויריצו לכל-בני העם.
דהב	לה	14	ואחר הכינו להם ולכהנים כי הכהנים בני אהרן בהעלות העולה והחלבים עד-לילה והלוים הכינו להם ולכהנים בני אהרן.
דהב	לה	15	והמשררים בני-אסף על-מעמדם כמצות דויד ואסף והימן וידתון חוזה המלך והשערים לשער ושער אין להם לסור מעל עבדתם כי-אחיהם הלוים הכינו להם.
דהב	לה	16	ותכון כל-עבודת יהוה ביום ההוא לעשות הפסח והעלות עלות על מזבח יהוה כמצות המלך יאשיהו.
דהב	לה	17	ויעשו בני-ישראל הנמצאים את-הפסח בעת ההיא ואת-חג המצות שבעת ימים.
דהב	לה	18	ולא-נעשה פסח כמהו בישראל מימי שמואל הנביא וכל-מלכי ישראל לא-עשו כפסח אשר-עשה יאשיהו והכהנים והלוים וכל-יהודה וישראל הנמצא ויושבי ירושלם.
דהב	לה	19	בשמונה עשרה שנה למלכות יאשיהו נעשה הפסח הזה.
דהב	לה	20	אחרי כל-זאת אשר הכין יאשיהו את-הבית עלה נכו מלך-מצרים להלחם בכרכמיש על-פרת ויצא לקראתו יאשיהו.
דהב	לה	21	וישלח אליו מלאכים לאמר מה-לי ולך מלך יהודה לא-עליך אתה היום כי אל-בית מלחמתי ואלהים אמר לבהלני חדל-לך מאלהים אשר-עמי ואל-ישחיתך.
דהב	לה	22	ולא-הסב יאשיהו פניו ממנו כי להלחם-בו התחפש ולא שמע אל-דברי נכו מפי אלהים ויבא להלחם בבקעת מגדו.
דהב	לה	23	וירו הירים למלך יאשיהו ויאמר המלך לעבדיו העבירוני כי החליתי מאד.
דהב	לה	24	ויעבירהו עבדיו מן-המרכבה וירכיבהו על רכב המשנה אשר-לו ויוליכהו ירושלם וימת ויקבר בקברות אבתיו וכל-יהודה וירושלם מתאבלים על-יאשיהו.</P>
דהב	לה	25	ויקונן ירמיהו על-יאשיהו ויאמרו כל-השרים והשרות בקינותיהם על-יאשיהו עד-היום ויתנום לחק על-ישראל והנם כתובים על-הקינות.
דהב	לה	26	ויתר דברי יאשיהו וחסדיו ככתוב בתורת יהוה.
דהב	לה	27	ודבריו הראשנים והאחרנים הנם כתובים על-ספר מלכי-ישראל ויהודה.</P>
דהב	לו	1	ויקחו עם-הארץ את-יהואחז בן-יאשיהו וימליכהו תחת-אביו בירושלם.
דהב	לו	2	בן-שלוש ועשרים שנה יואחז במלכו ושלשה חדשים מלך בירושלם.
דהב	לו	3	ויסירהו מלך-מצרים בירושלם ויענש את-הארץ מאה ככר-כסף וככר זהב.
דהב	לו	4	וימלך מלך-מצרים את-אליקים אחיו על-יהודה וירושלם ויסב את-שמו יהויקים ואת-יואחז אחיו לקח נכו ויביאהו מצרימה.</P>
דהב	לו	5	בן-עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו.
דהב	לו	6	עליו עלה נבוכדנאצר מלך בבל ויאסרהו בנחשתים להליכו בבלה.
דהב	לו	7	ומכלי בית יהוה הביא נבוכדנאצר לבבל ויתנם בהיכלו בבבל.
דהב	לו	8	ויתר דברי יהויקים ותעבתיו אשר-עשה והנמצא עליו הנם כתובים על-ספר מלכי ישראל ויהודה וימלך יהויכין בנו תחתיו.</P>
דהב	לו	9	בן-שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה.
דהב	לו	10	ולתשובת השנה שלח המלך נבוכדנאצר ויבאהו בבלה עם-כלי חמדת בית-יהוה וימלך את-צדקיהו אחיו על-יהודה וירושלם.</P>
דהב	לו	11	בן-עשרים ואחת שנה צדקיהו במלכו ואחת עשרה שנה מלך בירושלם.
דהב	לו	12	ויעש הרע בעיני יהוה אלהיו לא נכנע מלפני ירמיהו הנביא מפי יהוה.
דהב	לו	13	וגם במלך נבוכדנאצר מרד אשר השביעו באלהים ויקש את-ערפו ויאמץ את-לבבו משוב אל-יהוה אלהי ישראל.
דהב	לו	14	גם כל-שרי הכהנים והעם הרבו למעול-מעל ככל תעבות הגוים ויטמאו את-בית יהוה אשר הקדיש בירושלם.
דהב	לו	15	וישלח יהוה אלהי אבותיהם עליהם ביד מלאכיו השכם ושלוח כי-חמל על-עמו ועל-מעונו.
דהב	לו	16	ויהיו מלעבים במלאכי האלהים ובוזים דבריו ומתעתעים בנבאיו עד עלות חמת-יהוה בעמו עד-לאין מרפא.
דהב	לו	17	ויעל עליהם את-מלך כשדיים ויהרג בחוריהם בחרב בבית מקדשם ולא חמל על-בחור ובתולה זקן וישש הכל נתן בידו.
דהב	לו	18	וכל כלי בית האלהים הגדלים והקטנים ואצרות בית יהוה ואצרות המלך ושריו הכל הביא בבל.
דהב	לו	19	וישרפו את-בית האלהים וינתצו את חומת ירושלם וכל-ארמנותיה שרפו באש וכל-כלי מחמדיה להשחית.
דהב	לו	20	ויגל השארית מן-החרב אל-בבל ויהיו-לו ולבניו לעבדים עד-מלך מלכות פרס.
דהב	לו	21	למלאות דבר-יהוה בפי ירמיהו עד-רצתה הארץ את-שבתותיה כל-ימי השמה שבתה למלאות שבעים שנה.
דהב	לו	22	ובשנת אחת לכורש מלך פרס לכלות דבר-יהוה בפי ירמיהו העיר יהוה את-רוח כורש מלך-פרס ויעבר-קול בכל-מלכותו וגם-במכתב לאמר.
דהב	לו	23	כה-אמר כורש מלך פרס כל-ממלכות הארץ נתן לי יהוה אלהי השמים והוא-פקד עלי לבנות-לו בית בירושלם אשר ביהודה מי-בכם מכל-עמו יהוה אלהיו עמו ויעל.</P>
דני	א	1	בשנת שלוש למלכות יהויקים מלך-יהודה בא נבוכדנאצר מלך-בבל ירושלם ויצר עליה.
דני	א	2	ויתן אדני בידו את-יהויקים מלך-יהודה ומקצת כלי בית-האלהים ויביאם ארץ-שנער בית אלהיו ואת-הכלים הביא בית אוצר אלהיו.
דני	א	3	ויאמר המלך לאשפנז רב סריסיו להביא מבני ישראל ומזרע המלוכה ומן-הפרתמים.
דני	א	4	ילדים אשר אין-בהם כל-מאום וטובי מראה ומשכילים בכל-חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים.
דני	א	5	וימן להם המלך דבר-יום ביומו מפת-בג המלך ומיין משתיו ולגדלם שנים שלוש ומקצתם יעמדו לפני המלך.
דני	א	6	ויהי בהם מבני יהודה דניאל חנניה מישאל ועזריה.
דני	א	7	וישם להם שר הסריסים שמות וישם לדניאל בלטשאצר ולחנניה שדרך ולמישאל מישך ולעזריה עבד נגו.
דני	א	8	וישם דניאל על-לבו אשר לא-יתגאל בפתבג המלך וביין משתיו ויבקש משר הסריסים אשר לא יתגאל.
דני	א	9	ויתן האלהים את-דניאל לחסד ולרחמים לפני שר הסריסים.
דני	א	10	ויאמר שר הסריסים לדניאל ירא אני את-אדני המלך אשר מנה את-מאכלכם ואת-משתיכם אשר למה יראה את-פניכם זעפים מן-הילדים אשר כגילכם וחיבתם את-ראשי למלך.
דני	א	11	ויאמר דניאל אל-המלצר אשר מנה שר הסריסים על-דניאל חנניה מישאל ועזריה.
דני	א	12	נס-נא את-עבדיך ימים עשרה ויתנו-לנו מן-הזרעים ונאכלה ומים ונשתה.
דני	א	13	ויראו לפניך מראינו ומראה הילדים האכלים את פתבג המלך וכאשר תראה עשה עם-עבדיך.
דני	א	14	וישמע להם לדבר הזה וינסם ימים עשרה.
דני	א	15	ומקצת ימים עשרה נראה מראיהם טוב ובריאי בשר מן-כל-הילדים האכלים את פתבג המלך.
דני	א	16	ויהי המלצר נשא את-פתבגם ויין משתיהם ונתן להם זרענים.
דני	א	17	והילדים האלה ארבעתם נתן להם האלהים מדע והשכל בכל-ספר וחכמה ודניאל הבין בכל-חזון וחלמות.
דני	א	18	ולמקצת הימים אשר-אמר המלך להביאם ויביאם שר הסריסים לפני נבכדנצר.
דני	א	19	וידבר אתם המלך ולא נמצא מכלם כדניאל חנניה מישאל ועזריה ויעמדו לפני המלך.
דני	א	20	וכל דבר חכמת בינה אשר-בקש מהם המלך וימצאם עשר ידות על כל-החרטמים האשפים אשר בכל-מלכותו.
דני	א	21	ויהי דניאל עד-שנת אחת לכורש המלך.</P>
דני	ב	1	ובשנת שתים למלכות נבכדנצר חלם נבכדנצר חלמות ותתפעם רוחו ושנתו נהיתה עליו.
דני	ב	2	ויאמר המלך לקרא לחרטמים ולאשפים ולמכשפים ולכשדים להגיד למלך חלמתיו ויבאו ויעמדו לפני המלך.
דני	ב	3	ויאמר להם המלך חלום חלמתי ותפעם רוחי לדעת את-החלום.
דני	ב	4	וידברו הכשדים למלך ארמית מלכא לעלמין חיי אמר חלמא לעבדיך ופשרא נחוא.
דני	ב	5	ענה מלכא ואמר לכשדיא מלתא מני אזדא הן לא תהודעונני חלמא ופשרה הדמין תתעבדון ובתיכון נולי יתשמון.
דני	ב	6	והן חלמא ופשרה תהחון מתנן ונבזבה ויקר שגיא תקבלון מן-קדמי להן חלמא ופשרה החוני.
דני	ב	7	ענו תנינות ואמרין מלכא חלמא יאמר לעבדוהי ופשרה נהחוה.
דני	ב	8	ענה מלכא ואמר מן-יציב ידע אנה די עדנא אנתון זבנין כל-קבל די חזיתון די אזדא מני מלתא.
דני	ב	9	די הן-חלמא לא תהודענני חדה-היא דתכון ומלה כדבה ושחיתה הזמנתון למאמר קדמי עד די עדנא ישתנא להן חלמא אמרו לי ואנדע די פשרה תהחונני.
דני	ב	10	ענו כשדיא קדם-מלכא ואמרין לא-איתי אנש על-יבשתא די מלת מלכא יוכל להחויה כל-קבל די כל-מלך רב ושליט מלה כדנה לא שאל לכל-חרטם ואשף וכשדי.
דני	ב	11	ומלתא די-מלכה שאל יקירה ואחרן לא איתי די יחונה קדם מלכא להן אלהין די מדרהון עם-בשרא לא איתוהי.
דני	ב	12	כל-קבל דנה מלכא בנס וקצף שגיא ואמר להובדה לכל חכימי בבל.
דני	ב	13	ודתא נפקת וחכימיא מתקטלין ובעו דניאל וחברוהי להתקטלה.</P>
דני	ב	14	באדין דניאל התיב עטא וטעם לאריוך רב-טבחיא די מלכא די נפק לקטלה לחכימי בבל.
דני	ב	15	ענה ואמר לאריוך שליטא די-מלכא על-מה דתא מהחצפה מן-קדם מלכא אדין מלתא הודע אריוך לדניאל.
דני	ב	16	ודניאל על ובעה מן-מלכא די זמן ינתן-לה ופשרא להחויה למלכא.</P>
דני	ב	17	אדין דניאל לביתה אזל ולחנניה מישאל ועזריה חברוהי מלתא הודע.
דני	ב	18	ורחמין למבעא מן-קדם אלה שמיא על-רזה דנה די לא יהבדון דניאל וחברוהי עם-שאר חכימי בבל.
דני	ב	19	אדין לדניאל בחזוא די-ליליא רזה גלי אדין דניאל ברך לאלה שמיא.
דני	ב	20	ענה דניאל ואמר להוא שמה די-אלהא מברך מן-עלמא ועד-עלמא די חכמתא וגבורתא די לה-היא.
דני	ב	21	והוא מהשנא עדניא וזמניא מהעדה מלכין ומהקים מלכין יהב חכמתא לחכימין ומנדעא לידעי בינה.
דני	ב	22	הוא גלא עמיקתא ומסתרתא ידע מה בחשוכא ונהירא עמה שרא.
דני	ב	23	לך אלה אבהתי מהודא ומשבח אנה די חכמתא וגבורתא יהבת לי וכען הודעתני די-בעינא מנך די-מלת מלכא הודעתנא.
דני	ב	24	כל-קבל דנה דניאל על על-אריוך די מני מלכא להובדה לחכימי בבל אזל וכן אמר-לה לחכימי בבל אל-תהובד העלני קדם מלכא ופשרא למלכא אחוא.</P>
דני	ב	25	אדין אריוך בהתבהלה הנעל לדניאל קדם מלכא וכן אמר-לה די-השכחת גבר מן-בני גלותא די יהוד די פשרא למלכא יהודע.
דני	ב	26	ענה מלכא ואמר לדניאל די שמה בלטשאצר האיתיך כהל להודעתני חלמא די-חזית ופשרה.
דני	ב	27	ענה דניאל קדם מלכא ואמר רזה די-מלכא שאל לא חכימין אשפין חרטמין גזרין יכלין להחויה למלכא.
דני	ב	28	ברם איתי אלה בשמיא גלא רזין והודע למלכא נבוכדנצר מה די להוא באחרית יומיא חלמך וחזוי ראשך על-משכבך דנה הוא.</P>
דני	ב	29	אנתה מלכא רעיונך על-משכבך סלקו מה די להוא אחרי דנה וגלא רזיא הודעך מה-די להוא.
דני	ב	30	ואנה לא בחכמה די-איתי בי מן-כל-חייא רזא דנה גלי לי להן על-דברת די פשרא למלכא יהודעון ורעיוני לבבך תנדע.
דני	ב	31	אנתה מלכא חזה הוית ואלו צלם חד שגיא צלמא דכן רב וזיוה יתיר קאם לקבלך ורוה דחיל.
דני	ב	32	הוא צלמא ראשה די-דהב טב חדוהי ודרעוהי די כסף מעוהי וירכתה די נחש.
דני	ב	33	שקוהי די פרזל רגלוהי מנהון די פרזל ומנהון די חסף.
דני	ב	34	חזה הוית עד די התגזרת אבן די-לא בידין ומחת לצלמא על-רגלוהי די פרזלא וחספא והדקת המון.
דני	ב	35	באדין דקו כחדה פרזלא חספא נחשא כספא ודהבא והוו כעור מן-אדרי-קיט ונשא המון רוחא וכל-אתר לא-השתכח להון ואבנא די-מחת לצלמא הות לטור רב ומלת כל-ארעא.
דני	ב	36	דנה חלמא ופשרה נאמר קדם-מלכא.
דני	ב	37	אנתה מלכא מלך מלכיא די אלה שמיא מלכותא חסנא ותקפא ויקרא יהב-לך.
דני	ב	38	ובכל-די דארין בני-אנשא חיות ברא ועוף-שמיא יהב בידך והשלטך בכלהון אנתה הוא ראשה די דהבא.
דני	ב	39	ובתרך תקום מלכו אחרי ארעא מנך ומלכו תליתיא אחרי די נחשא די תשלט בכל-ארעא.
דני	ב	40	ומלכו רביעיה תהוא תקיפה כפרזלא כל-קבל די פרזלא מהדק וחשל כלא וכפרזלא די-מרעע כל-אלין תדק ותרע.
דני	ב	41	ודי-חזיתה רגליא ואצבעתא מנהון חסף די-פחר ומנהון פרזל מלכו פליגה תהוה ומן-נצבתא די פרזלא להוא-בה כל-קבל די חזיתה פרזלא מערב בחסף טינא.
דני	ב	42	ואצבעת רגליא מנהון פרזל ומנהון חסף מן-קצת מלכותא תהוה תקיפה ומנה תהוה תבירה.
דני	ב	43	די חזית פרזלא מערב בחסף טינא מתערבין להון בזרע אנשא ולא-להון דבקין דנה עם-דנה הא-כדי פרזלא לא מתערב עם-חספא.
דני	ב	44	וביומיהון די מלכיא אנון יקים אלה שמיא מלכו די לעלמין לא תתחבל ומלכותה לעם אחרן לא תשתבק תדק ותסיף כל-אלין מלכותא והיא תקום לעלמיא.
דני	ב	45	כל-קבל די-חזית די מטורא אתגזרת אבן די-לא בידין והדקת פרזלא נחשא חספא כספא ודהבא אלה רב הודע למלכא מה די להוא אחרי דנה ויציב חלמא ומהימן פשרה.</P>
דני	ב	46	באדין מלכא נבוכדנצר נפל על-אנפוהי ולדניאל סגד ומנחה וניחחין אמר לנסכה לה.
דני	ב	47	ענה מלכא לדניאל ואמר מן-קשט די אלהכון הוא אלה אלהין ומרא מלכין וגלה רזין די יכלת למגלא רזה דנה.
דני	ב	48	אדין מלכא לדניאל רבי ומתנן רברבן שגיאן יהב-לה והשלטה על כל-מדינת בבל ורב-סגנין על כל-חכימי בבל.
דני	ב	49	ודניאל בעא מן-מלכא ומני על עבידתא די מדינת בבל לשדרך מישך ועבד נגו ודניאל בתרע מלכא.</P>
דני	ג	1	נבוכדנצר מלכא עבד צלם די-דהב רומה אמין שתין פתיה אמין שת אקימה בבקעת דורא במדינת בבל.
דני	ג	2	ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא למתא לחנכת צלמא די הקים נבוכדנצר מלכא.
דני	ג	3	באדין מתכנשין אחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא לחנכת צלמא די הקים נבוכדנצר מלכא וקאמין לקבל צלמא די הקים נבוכדנצר.
דני	ג	4	וכרוזא קרא בחיל לכון אמרין עממיא אמיא ולשניא.
דני	ג	5	בעדנא די-תשמעון קל קרנא משרוקיתא קיתרוס סבכא פסנתרין סומפניה וכל זני זמרא תפלון ותסגדון לצלם דהבא די הקים נבוכדנצר מלכא.
דני	ג	6	ומן-די-לא יפל ויסגד בה-שעתא יתרמא לגוא-אתון נורא יקדתא.
דני	ג	7	כל-קבל דנה בה-זמנא כדי שמעין כל-עממיא קל קרנא משרוקיתא קיתרס שבכא פסנטרין וכל זני זמרא נפלין כל-עממיא אמיא ולשניא סגדין לצלם דהבא די הקים נבוכדנצר מלכא.
דני	ג	8	כל-קבל דנה בה-זמנא קרבו גברין כשדאין ואכלו קרציהון די יהודיא.
דני	ג	9	ענו ואמרין לנבוכדנצר מלכא מלכא לעלמין חיי.
דני	ג	10	אנתה מלכא שמת טעם די כל-אנש די-ישמע קל קרנא משרקיתא קיתרס שבכא פסנתרין וסיפניה וכל זני זמרא יפל ויסגד לצלם דהבא.
דני	ג	11	ומן-די-לא יפל ויסגד יתרמא לגוא-אתון נורא יקדתא.
דני	ג	12	איתי גברין יהודאין די-מנית יתהון על-עבידת מדינת בבל שדרך מישך ועבד נגו גבריא אלך לא-שמו עליך מלכא טעם לאלהיך לא פלחין ולצלם דהבא די הקימת לא סגדין.
דני	ג	13	באדין נבוכדנצר ברגז וחמה אמר להיתיה לשדרך מישך ועבד נגו באדין גבריא אלך היתיו קדם מלכא.
דני	ג	14	ענה נבכדנצר ואמר להון הצדא שדרך מישך ועבד נגו לאלהי לא איתיכון פלחין ולצלם דהבא די הקימת לא סגדין.
דני	ג	15	כען הן איתיכון עתידין די בעדנא די-תשמעון קל קרנא משרוקיתא קיתרס שבכא פסנתרין וסומפניה וכל זני זמרא תפלון ותסגדון לצלמא די-עבדת והן לא תסגדון בה-שעתה תתרמון לגוא-אתון נורא יקדתא ומן-הוא אלה די ישיזבנכון מן-ידי.
דני	ג	16	ענו שדרך מישך ועבד נגו ואמרין למלכא נבוכדנצר לא-חשחין אנחנה על-דנה פתגם להתבותך.
דני	ג	17	הן איתי אלהנא די-אנחנא פלחין יכל לשיזבותנא מן-אתון נורא יקדתא ומן-ידך מלכא ישיזב.
דני	ג	18	והן לא ידיע להוא-לך מלכא די לאלהיך לא-איתינא פלחין ולצלם דהבא די הקימת לא נסגד.</P>
דני	ג	19	באדין נבוכדנצר התמלי חמא וצלם אנפוהי אשתנו על-שדרך מישך ועבד נגו ענה ואמר למזא לאתונא חד-שבעה על די חזה למזיה.
דני	ג	20	ולגברין גברי-חיל די בחילה אמר לכפתה לשדרך מישך ועבד נגו למרמא לאתון נורא יקדתא.
דני	ג	21	באדין גבריא אלך כפתו בסרבליהון פטישיהון וכרבלתהון ולבשיהון ורמיו לגוא-אתון נורא יקדתא.
דני	ג	22	כל-קבל דנה מן-די מלת מלכא מחצפה ואתונא אזה יתירא גבריא אלך די הסקו לשדרך מישך ועבד נגו קטל המון שביבא די נורא.
דני	ג	23	וגבריא אלך תלתהון שדרך מישך ועבד נגו נפלו לגוא-אתון-נורא יקדתא מכפתין.</P>
דני	ג	24	אדין נבוכדנצר מלכא תוה וקם בהתבהלה ענה ואמר להדברוהי הלא גברין תלתא רמינא לגוא-נורא מכפתין ענין ואמרין למלכא יציבא מלכא.
דני	ג	25	ענה ואמר הא-אנה חזה גברין ארבעה שרין מהלכין בגוא-נורא וחבל לא-איתי בהון ורוה די רביעיא דמה לבר-אלהין.</P>
דני	ג	26	באדין קרב נבוכדנצר לתרע אתון נורא יקדתא ענה ואמר שדרך מישך ועבד-נגו עבדוהי די-אלהא עליא פקו ואתו באדין נפקין שדרך מישך ועבד נגו מן-גוא נורא.
דני	ג	27	ומתכנשין אחשדרפניא סגניא ופחותא והדברי מלכא חזין לגבריא אלך די לא-שלט נורא בגשמהון ושער ראשהון לא התחרך וסרבליהון לא שנו וריח נור לא עדת בהון.
דני	ג	28	ענה נבוכדנצר ואמר בריך אלההון די-שדרך מישך ועבד נגו די-שלח מלאכה ושיזב לעבדוהי די התרחצו עלוהי ומלת מלכא שניו ויהבו גשמיהון די לא-יפלחון ולא-יסגדון לכל-אלה להן לאלההון.
דני	ג	29	ומני שים טעם די כל-עם אמה ולשן די-יאמר שלה על אלההון די-שדרך מישך ועבד נגוא הדמין יתעבד וביתה נולי ישתוה כל-קבל די לא איתי אלה אחרן די-יכל להצלה כדנה.
דני	ג	30	באדין מלכא הצלח לשדרך מישך ועבד נגו במדינת בבל.</P>
דני	ג	31	נבוכדנצר מלכא לכל-עממיא אמיא ולשניא די-דארין בכל-ארעא שלמכון ישגא.
דני	ג	32	אתיא ותמהיא די עבד עמי אלהא עליא שפר קדמי להחויה.
דני	ג	33	אתוהי כמה רברבין ותמהוהי כמה תקיפין מלכותה מלכות עלם ושלטנה עם-דר ודר.</P>
דני	ד	1	אנה נבוכדנצר שלה הוית בביתי ורענן בהיכלי.
דני	ד	2	חלם חזית וידחלנני והרהרין על-משכבי וחזוי ראשי יבהלנני.
דני	ד	3	ומני שים טעם להנעלה קדמי לכל חכימי בבל די-פשר חלמא יהודענני.
דני	ד	4	באדין עללין חרטמיא אשפיא כשדיא וגזריא וחלמא אמר אנה קדמיהון ופשרה לא-מהודעין לי.
דני	ד	5	ועד אחרין על קדמי דניאל די-שמה בלטשאצר כשם אלהי ודי רוח-אלהין קדישין בה וחלמא קדמוהי אמרת.
דני	ד	6	בלטשאצר רב חרטמיא די אנה ידעת די רוח אלהין קדישין בך וכל-רז לא-אנס לך חזוי חלמי די-חזית ופשרה אמר.
דני	ד	7	וחזוי ראשי על-משכבי חזה הוית ואלו אילן בגוא ארעא ורומה שגיא.
דני	ד	8	רבה אילנא ותקף ורומה ימטא לשמיא וחזותה לסוף כל-ארעא.
דני	ד	9	עפיה שפיר ואנבה שגיא ומזון לכלא-בה תחתוהי תטלל חיות ברא ובענפוהי ידרון צפרי שמיא ומנה יתזין כל-בשרא.
דני	ד	10	חזה הוית בחזוי ראשי על-משכבי ואלו עיר וקדיש מן-שמיא נחת.
דני	ד	11	קרא בחיל וכן אמר גדו אילנא וקצצו ענפוהי אתרו עפיה ובדרו אנבה תנד חיותא מן-תחתוהי וצפריא מן-ענפוהי.
דני	ד	12	ברם עקר שרשוהי בארעא שבקו ובאסור די-פרזל ונחש בדתאא די ברא ובטל שמיא יצטבע ועם-חיותא חלקה בעשב ארעא.
דני	ד	13	לבבה מן-אנושא ישנון ולבב חיוה יתיהב לה ושבעה עדנין יחלפון עלוהי.
דני	ד	14	בגזרת עירין פתגמא ומאמר קדישין שאלתא עד-דברת די ינדעון חייא די-שליט עליא במלכות אנושא ולמן-די יצבא יתננה ושפל אנשים יקים עליה.
דני	ד	15	דנה חלמא חזית אנה מלכא נבוכדנצר ואנתה בלטשאצר פשרא אמר כל-קבל די כל-חכימי מלכותי לא-יכלין פשרא להודעתני ואנתה כהל די רוח-אלהין קדישין בך.
דני	ד	16	אדין דניאל די-שמה בלטשאצר אשתומם כשעה חדה ורעינהי יבהלנה ענה מלכא ואמר בלטשאצר חלמא ופשרא אל-יבהלך ענה בלטשאצר ואמר מראי חלמא לשנאיך ופשרה לעריך.
דני	ד	17	אילנא די חזית די רבה ותקף ורומה ימטא לשמיא וחזותה לכל-ארעא.
דני	ד	18	ועפיה שפיר ואנבה שגיא ומזון לכלא-בה תחתוהי תדור חיות ברא ובענפוהי ישכנן צפרי שמיא.
דני	ד	19	אנתה-הוא מלכא די רבית ותקפת ורבותך רבת ומטת לשמיא ושלטנך לסוף ארעא.
דני	ד	20	ודי חזה מלכא עיר וקדיש נחת מן-שמיא ואמר גדו אילנא וחבלוהי ברם עקר שרשוהי בארעא שבקו ובאסור די-פרזל ונחש בדתאא די ברא ובטל שמיא יצטבע ועם-חיות ברא חלקה עד די-שבעה עדנין יחלפון עלוהי.
דני	ד	21	דנה פשרא מלכא וגזרת עליא היא די מטת על-מראי מלכא.
דני	ד	22	ולך טרדין מן-אנשא ועם-חיות ברא להוה מדרך ועשבא כתורין לך יטעמון ומטל שמיא לך מצבעין ושבעה עדנין יחלפון עליך עד די-תנדע די-שליט עליא במלכות אנשא ולמן-די יצבא יתננה.
דני	ד	23	ודי אמרו למשבק עקר שרשוהי די אילנא מלכותך לך קימה מן-די תנדע די שלטן שמיא.
דני	ד	24	להן מלכא מלכי ישפר עליך וחטיך בצדקה פרק ועויתך במחן ענין הן תהוא ארכה לשלותך.
דני	ד	25	כלא מטא על-נבוכדנצר מלכא.</P>
דני	ד	26	לקצת ירחין תרי-עשר על-היכל מלכותא די בבל מהלך הוה.
דני	ד	27	ענה מלכא ואמר הלא דא-היא בבל רבתא די-אנה בניתה לבית מלכו בתקף חסני וליקר הדרי.
דני	ד	28	עוד מלתא בפם מלכא קל מן-שמיא נפל לך אמרין נבוכדנצר מלכא מלכותה עדת מנך.
דני	ד	29	ומן-אנשא לך טרדין ועם-חיות ברא מדרך עשבא כתורין לך יטעמון ושבעה עדנין יחלפון עליך עד די-תנדע די-שליט עליא במלכות אנשא ולמן-די יצבא יתננה.
דני	ד	30	בה-שעתא מלתא ספת על-נבוכדנצר ומן-אנשא טריד ועשבא כתורין יאכל ומטל שמיא גשמה יצטבע עד די שערה כנשרין רבה וטפרוהי כצפרין.
דני	ד	31	ולקצת יומיה אנה נבוכדנצר עיני לשמיא נטלת ומנדעי עלי יתוב ולעליא ברכת ולחי עלמא שבחת והדרת די שלטנה שלטן עלם ומלכותה עם-דר ודר.
דני	ד	32	וכל-דארי ארעא כלה חשיבין וכמצביה עבד בחיל שמיא ודארי ארעא ולא איתי די-ימחא בידה ויאמר לה מה עבדת.
דני	ד	33	בה-זמנא מנדעי יתוב עלי וליקר מלכותי הדרי וזוי יתוב עלי ולי הדברי ורברבני יבעון ועל-מלכותי התקנת ורבו יתירה הוספת לי.
דני	ד	34	כען אנה נבוכדנצר משבח ומרומם ומהדר למלך שמיא די כל-מעבדוהי קשט וארחתה דין ודי מהלכין בגוה יכל להשפלה.</P>
דני	ה	1	בלשאצר מלכא עבד לחם רב לרברבנוהי אלף ולקבל אלפא חמרא שתה.
דני	ה	2	בלשאצר אמר בטעם חמרא להיתיה למאני דהבא וכספא די הנפק נבוכדנצר אבוהי מן-היכלא די בירושלם וישתון בהון מלכא ורברבנוהי שגלתה ולחנתה.
דני	ה	3	באדין היתיו מאני דהבא די הנפקו מן-היכלא די-בית אלהא די בירושלם ואשתיו בהון מלכא ורברבנוהי שגלתה ולחנתה.
דני	ה	4	אשתיו חמרא ושבחו לאלהי דהבא וכספא נחשא פרזלא אעא ואבנא.
דני	ה	5	בה-שעתה נפקו אצבען די יד-אנש וכתבן לקבל נברשתא על-גירא די-כתל היכלא די מלכא ומלכא חזה פס ידה די כתבה.
דני	ה	6	אדין מלכא זיוהי שנוהי ורעינהי יבהלונה וקטרי חרצה משתרין וארכבתה דא לדא נקשן.
דני	ה	7	קרא מלכא בחיל להעלה לאשפיא כשדיא וגזריא ענה מלכא ואמר לחכימי בבל די כל-אנש די-יקרה כתבה דנה ופשרה יחונני ארגונא ילבש והמונכא די-דהבא על-צוארה ותלתי במלכותא ישלט.
דני	ה	8	אדין עללין כל חכימי מלכא ולא-כהלין כתבא למקרא ופשרא להודעה למלכא.
דני	ה	9	אדין מלכא בלשאצר שגיא מתבהל וזיוהי שנין עלוהי ורברבנוהי משתבשין.
דני	ה	10	מלכתא לקבל מלי מלכא ורברבנוהי לבית משתיא עללת ענת מלכתא ואמרת מלכא לעלמין חיי אל-יבהלוך רעיונך וזיויך אל-ישתנו.
דני	ה	11	איתי גבר במלכותך די רוח אלהין קדישין בה וביומי אבוך נהירו ושכלתנו וחכמה כחכמת-אלהין השתכחת בה ומלכא נבכדנצר אבוך רב חרטמין אשפין כשדאין גזרין הקימה אבוך מלכא.
דני	ה	12	כל-קבל די רוח יתירה ומנדע ושכלתנו מפשר חלמין ואחוית אחידן ומשרא קטרין השתכחת בה בדניאל די-מלכא שם-שמה בלטשאצר כען דניאל יתקרי ופשרה יהחוה.
דני	ה	13	באדין דניאל העל קדם מלכא ענה מלכא ואמר לדניאל אנתה-הוא דניאל די-מן-בני גלותא די יהוד די היתי מלכא אבי מן-יהוד.
דני	ה	14	ושמעת עליך די רוח אלהין בך ונהירו ושכלתנו וחכמה יתירה השתכחת בך.
דני	ה	15	וכען העלו קדמי חכימיא אשפיא די-כתבה דנה יקרון ופשרה להודעתני ולא-כהלין פשר-מלתא להחויה.
דני	ה	16	ואנה שמעת עליך די-תוכל פשרין למפשר וקטרין למשרא כען הן תוכל כתבא למקרא ופשרה להודעתני ארגונא תלבש והמונכא די-דהבא על-צוארך ותלתא במלכותא תשלט.
דני	ה	17	באדין ענה דניאל ואמר קדם מלכא מתנתך לך להוין ונבזביתך לאחרן הב ברם כתבא אקרא למלכא ופשרא אהודענה.
דני	ה	18	אנתה מלכא אלהא עליא מלכותא ורבותא ויקרא והדרה יהב לנבכדנצר אבוך.
דני	ה	19	ומן-רבותא די יהב-לה כל עממיא אמיא ולשניא הוו זאעין ודחלין מן-קדמוהי די-הוה צבא הוא קטל ודי-הוה צבא הוה מחא ודי-הוה צבא הוה מרים ודי-הוה צבא הוה משפיל.
דני	ה	20	וכדי רם לבבה ורוחה תקפת להזדה הנחת מן-כרסא מלכותה ויקרה העדיו מנה.
דני	ה	21	ומן-בני אנשא טריד ולבבה עם-חיותא שוי ועם-ערדיא מדורה עשבא כתורין יטעמונה ומטל שמיא גשמה יצטבע עד די-ידע די-שליט אלהא עליא במלכות אנשא ולמן-די יצבה יהקים עליה.
דני	ה	22	ואנתה ברה בלשאצר לא השפלת לבבך כל-קבל די כל-דנה ידעת.
דני	ה	23	ועל מרא-שמיא התרוממת ולמאניא די-ביתה היתיו קדמיך ואנתה ורברבניך שגלתך ולחנתך חמרא שתין בהון ולאלהי כספא-ודהבא נחשא פרזלא אעא ואבנא די לא-חזין ולא-שמעין ולא ידעין שבחת ולאלהא די-נשמתך בידה וכל-ארחתך לה לא הדרת.
דני	ה	24	באדין מן-קדמוהי שליח פסא די-ידא וכתבא דנה רשים.
דני	ה	25	ודנה כתבא די רשים מנא מנא תקל ופרסין.
דני	ה	26	דנה פשר-מלתא מנא מנה-אלהא מלכותך והשלמה.
דני	ה	27	תקל תקילתה במאזניא והשתכחת חסיר.
דני	ה	28	פרס פריסת מלכותך ויהיבת למדי ופרס.
דני	ה	29	באדין אמר בלשאצר והלבישו לדניאל ארגונא והמונכא די-דהבא על-צוארה והכרזו עלוהי די-להוא שליט תלתא במלכותא.
דני	ה	30	בה בליליא קטיל בלאשצר מלכא כשדיא.</P>
דני	ו	1	ודריוש מדיא קבל מלכותא כבר שנין שתין ותרתין.
דני	ו	2	שפר קדם דריוש והקים על-מלכותא לאחשדרפניא מאה ועשרין די להון בכל-מלכותא.
דני	ו	3	ועלא מנהון סרכין תלתא די דניאל חד-מנהון די-להון אחשדרפניא אלין יהבין להון טעמא ומלכא לא-להוא נזק.
דני	ו	4	אדין דניאל דנה הוא מתנצח על-סרכיא ואחשדרפניא כל-קבל די רוח יתירא בה ומלכא עשית להקמותה על-כל-מלכותא.
דני	ו	5	אדין סרכיא ואחשדרפניא הוו בעין עלה להשכחה לדניאל מצד מלכותא וכל-עלה ושחיתה לא-יכלין להשכחה כל-קבל די-מהימן הוא וכל-שלו ושחיתה לא השתכחת עלוהי.
דני	ו	6	אדין גבריא אלך אמרין די לא נהשכח לדניאל דנה כל-עלא להן השכחנה עלוהי בדת אלהה.</P>
דני	ו	7	אדין סרכיא ואחשדרפניא אלן הרגשו על-מלכא וכן אמרין לה דריוש מלכא לעלמין חיי.
דני	ו	8	אתיעטו כל סרכי מלכותא סגניא ואחשדרפניא הדבריא ופחותא לקימה קים מלכא ולתקפה אסר די כל-די-יבעה בעו מן-כל-אלה ואנש עד-יומין תלתין להן מנך מלכא יתרמא לגב אריותא.
דני	ו	9	כען מלכא תקים אסרא ותרשם כתבא די לא להשניה כדת-מדי ופרס די-לא תעדא.
דני	ו	10	כל-קבל דנה מלכא דריוש רשם כתבא ואסרא.
דני	ו	11	ודניאל כדי ידע די-רשים כתבא על לביתה וכוין פתיחן לה בעליתה נגד ירושלם וזמנין תלתה ביומא הוא ברך על-ברכוהי ומצלא ומודא קדם אלהה כל-קבל די-הוא עבד מן-קדמת דנה.
דני	ו	12	אדין גבריא אלך הרגשו והשכחו לדניאל בעא ומתחנן קדם אלהה.
דני	ו	13	באדין קריבו ואמרין קדם-מלכא על-אסר מלכא הלא אסר רשמת די כל-אנש די-יבעה מן-כל-אלה ואנש עד-יומין תלתין להן מנך מלכא יתרמא לגוב אריותא ענה מלכא ואמר יציבא מלתא כדת-מדי ופרס די-לא תעדא.
דני	ו	14	באדין ענו ואמרין קדם מלכא די דניאל די מן-בני גלותא די יהוד לא-שם עליך מלכא טעם ועל-אסרא די רשמת וזמנין תלתה ביומא בעא בעותה.
דני	ו	15	אדין מלכא כדי מלתא שמע שגיא באש עלוהי ועל דניאל שם בל לשיזבותה ועד מעלי שמשא הוא משתדר להצלותה.
דני	ו	16	באדין גבריא אלך הרגשו על-מלכא ואמרין למלכא דע מלכא די-דת למדי ופרס די-כל-אסר וקים די-מלכא יהקים לא להשניה.
דני	ו	17	באדין מלכא אמר והיתיו לדניאל ורמו לגבא די אריותא ענה מלכא ואמר לדניאל אלהך די אנתה פלח-לה בתדירא הוא ישיזבנך.
דני	ו	18	והיתית אבן חדה ושמת על-פם גבא וחתמה מלכא בעזקתה ובעזקת רברבנוהי די לא-תשנא צבו בדניאל.
דני	ו	19	אדין אזל מלכא להיכלה ובת טות ודחון לא-הנעל קדמוהי ושנתה נדת עלוהי.
דני	ו	20	באדין מלכא בשפרפרא יקום בנגהא ובהתבהלה לגבא די-אריותא אזל.
דני	ו	21	וכמקרבה לגבא לדניאל בקל עציב זעק ענה מלכא ואמר לדניאל דניאל עבד אלהא חיא אלהך די אנתה פלח-לה בתדירא היכל לשיזבותך מן-אריותא.
דני	ו	22	אדין דניאל עם-מלכא מלל מלכא לעלמין חיי.
דני	ו	23	אלהי שלח מלאכה וסגר פם אריותא ולא חבלוני כל-קבל די קדמוהי זכו השתכחת לי ואף קדמיך מלכא חבולה לא עבדת.
דני	ו	24	באדין מלכא שגיא טאב עלוהי ולדניאל אמר להנסקה מן-גבא והסק דניאל מן-גבא וכל-חבל לא-השתכח בה די הימן באלהה.
דני	ו	25	ואמר מלכא והיתיו גבריא אלך די-אכלו קרצוהי די דניאל ולגב אריותא רמו אנון בניהון ונשיהון ולא-מטו לארעית גבא עד די-שלטו בהון אריותא וכל-גרמיהון הדקו.
דני	ו	26	באדין דריוש מלכא כתב לכל-עממיא אמיא ולשניא די-דארין בכל-ארעא שלמכון ישגא.
דני	ו	27	מן-קדמי שים טעם די בכל-שלטן מלכותי להון זאעין ודחלין מן-קדם אלהה די-דניאל די-הוא אלהא חיא וקים לעלמין ומלכותה די-לא תתחבל ושלטנה עד-סופא.
דני	ו	28	משיזב ומצל ועבד אתין ותמהין בשמיא ובארעא די שיזיב לדניאל מן-יד אריותא.
דני	ו	29	ודניאל דנה הצלח במלכות דריוש ובמלכות כורש פרסיא.</P>
דני	ז	1	בשנת חדה לבלאשצר מלך בבל דניאל חלם חזה וחזוי ראשה על-משכבה באדין חלמא כתב ראש מלין אמר.
דני	ז	2	ענה דניאל ואמר חזה הוית בחזוי עם-ליליא וארו ארבע רוחי שמיא מגיחן לימא רבא.
דני	ז	3	וארבע חיון רברבן סלקן מן-ימא שנין דא מן-דא.
דני	ז	4	קדמיתא כאריה וגפין די-נשר לה חזה הוית עד די-מריטו גפיה ונטילת מן-ארעא ועל-רגלין כאנש הקימת ולבב אנש יהיב לה.
דני	ז	5	וארו חיוה אחרי תנינה דמיה לדב ולשטר-חד הקמת ותלת עלעין בפמה בין שניה וכן אמרין לה קומי אכלי בשר שגיא.
דני	ז	6	באתר דנה חזה הוית וארו אחרי כנמר ולה גפין ארבע די-עוף על-גביה וארבעה ראשין לחיותא ושלטן יהיב לה.
דני	ז	7	באתר דנה חזה הוית בחזוי ליליא וארו חיוה רביעיה דחילה ואימתני ותקיפא יתירא ושנין די-פרזל לה רברבן אכלה ומדקה ושארא ברגליה רפסה והיא משניה מן-כל-חיותא די קדמיה וקרנין עשר לה.
דני	ז	8	משתכל הוית בקרניא ואלו קרן אחרי זעירה סלקת ביניהון ותלת מן-קרניא קדמיתא אתעקרו מן-קדמיה ואלו עינין כעיני אנשא בקרנא-דא ופם ממלל רברבן.
דני	ז	9	חזה הוית עד די כרסון רמיו ועתיק יומין יתב לבושה כתלג חור ושער ראשה כעמר נקא כרסיה שביבין די-נור גלגלוהי נור דלק.
דני	ז	10	נהר די-נור נגד ונפק מן-קדמוהי אלף אלפים ישמשונה ורבו רבון קדמוהי יקומון דינא יתב וספרין פתיחו.
דני	ז	11	חזה הוית באדין מן-קל מליא רברבתא די קרנא ממללה חזה הוית עד די קטילת חיותא והובד גשמה ויהיבת ליקדת אשא.
דני	ז	12	ושאר חיותא העדיו שלטנהון וארכה בחיין יהיבת להון עד-זמן ועדן.
דני	ז	13	חזה הוית בחזוי ליליא וארו עם-ענני שמיא כבר אנש אתה הוה ועד-עתיק יומיא מטה וקדמוהי הקרבוהי.
דני	ז	14	ולה יהיב שלטן ויקר ומלכו וכל עממיא אמיא ולשניא לה יפלחון שלטנה שלטן עלם די-לא יעדה ומלכותה די-לא תתחבל.</P>
דני	ז	15	אתכרית רוחי אנה דניאל בגוא נדנה וחזוי ראשי יבהלנני.
דני	ז	16	קרבת על-חד מן-קאמיא ויציבא אבעא-מנה על-כל-דנה ואמר-לי ופשר מליא יהודענני.
דני	ז	17	אלין חיותא רברבתא די אנין ארבע ארבעה מלכין יקומון מן-ארעא.
דני	ז	18	ויקבלון מלכותא קדישי עליונין ויחסנון מלכותא עד-עלמא ועד עלם עלמיא.
דני	ז	19	אדין צבית ליצבא על-חיותא רביעיתא די-הות שניה מן-כלהון דחילה יתירה שניה די-פרזל וטפריה די-נחש אכלה מדקה ושארא ברגליה רפסה.
דני	ז	20	ועל-קרניא עשר די בראשה ואחרי די סלקת ונפלו מן-קדמיה תלת וקרנא דכן ועינין לה ופם ממלל רברבן וחזוה רב מן-חברתה.
דני	ז	21	חזה הוית וקרנא דכן עבדה קרב עם-קדישין ויכלה להון.
דני	ז	22	עד די-אתה עתיק יומיא ודינא יהב לקדישי עליונין וזמנא מטה ומלכותא החסנו קדישין.
דני	ז	23	כן אמר חיותא רביעיתא מלכו רביעיא תהוא בארעא די תשנא מן-כל-מלכותא ותאכל כל-ארעא ותדושנה ותדקנה.
דני	ז	24	וקרניא עשר מנה מלכותה עשרה מלכין יקמון ואחרן יקום אחריהון והוא ישנא מן-קדמיא ותלתה מלכין יהשפל.
דני	ז	25	ומלין לצד עליא ימלל ולקדישי עליונין יבלא ויסבר להשניה זמנין ודת ויתיהבון בידה עד-עדן ועדנין ופלג עדן.
דני	ז	26	ודינא יתב ושלטנה יהעדון להשמדה ולהובדה עד-סופא.
דני	ז	27	ומלכותה ושלטנא ורבותא די מלכות תחות כל-שמיא יהיבת לעם קדישי עליונין מלכותה מלכות עלם וכל שלטניא לה יפלחון וישתמעון.
דני	ז	28	עד-כה סופא די-מלתא אנה דניאל שגיא רעיוני יבהלנני וזיוי ישתנון עלי ומלתא בלבי נטרת.</P>
דני	ח	1	בשנת שלוש למלכות בלאשצר המלך חזון נראה אלי אני דניאל אחרי הנראה אלי בתחלה.
דני	ח	2	ואראה בחזון ויהי בראתי ואני בשושן הבירה אשר בעילם המדינה ואראה בחזון ואני הייתי על-אובל אולי.
דני	ח	3	ואשא עיני ואראה והנה איל אחד עמד לפני האבל ולו קרנים והקרנים גבהות והאחת גבהה מן-השנית והגבהה עלה באחרנה.
דני	ח	4	ראיתי את-האיל מנגח ימה וצפונה ונגבה וכל-חיות לא-יעמדו לפניו ואין מציל מידו ועשה כרצנו והגדיל.
דני	ח	5	ואני הייתי מבין והנה צפיר-העזים בא מן-המערב על-פני כל-הארץ ואין נוגע בארץ והצפיר קרן חזות בין עיניו.
דני	ח	6	ויבא עד-האיל בעל הקרנים אשר ראיתי עמד לפני האבל וירץ אליו בחמת כחו.
דני	ח	7	וראיתיו מגיע אצל האיל ויתמרמר אליו ויך את-האיל וישבר את-שתי קרניו ולא-היה כח באיל לעמד לפניו וישליכהו ארצה וירמסהו ולא-היה מציל לאיל מידו.
דני	ח	8	וצפיר העזים הגדיל עד-מאד וכעצמו נשברה הקרן הגדולה ותעלנה חזות ארבע תחתיה לארבע רוחות השמים.
דני	ח	9	ומן-האחת מהם יצא קרן-אחת מצעירה ותגדל-יתר אל-הנגב ואל-המזרח ואל-הצבי.
דני	ח	10	ותגדל עד-צבא השמים ותפל ארצה מן-הצבא ומן-הכוכבים ותרמסם.
דני	ח	11	ועד שר-הצבא הגדיל וממנו הרים התמיד והשלך מכון מקדשו.
דני	ח	12	וצבא תנתן על-התמיד בפשע ותשלך אמת ארצה ועשתה והצליחה.
דני	ח	13	ואשמעה אחד-קדוש מדבר ויאמר אחד קדוש לפלמוני המדבר עד-מתי החזון התמיד והפשע שמם תת וקדש וצבא מרמס.
דני	ח	14	ויאמר אלי עד ערב בקר אלפים ושלש מאות ונצדק קדש.
דני	ח	15	ויהי בראתי אני דניאל את-החזון ואבקשה בינה והנה עמד לנגדי כמראה-גבר.
דני	ח	16	ואשמע קול-אדם בין אולי ויקרא ויאמר גבריאל הבן להלז את-המראה.
דני	ח	17	ויבא אצל עמדי ובבאו נבעתי ואפלה על-פני ויאמר אלי הבן בן-אדם כי לעת-קץ החזון.
דני	ח	18	ובדברו עמי נרדמתי על-פני ארצה ויגע-בי ויעמידני על-עמדי.
דני	ח	19	ויאמר הנני מודיעך את אשר-יהיה באחרית הזעם כי למועד קץ.
דני	ח	20	האיל אשר-ראית בעל הקרנים מלכי מדי ופרס.
דני	ח	21	והצפיר השעיר מלך יון והקרן הגדולה אשר בין-עיניו הוא המלך הראשון.
דני	ח	22	והנשברת ותעמדנה ארבע תחתיה ארבע מלכיות מגוי יעמדנה ולא בכחו.
דני	ח	23	ובאחרית מלכותם כהתם הפשעים יעמד מלך עז-פנים ומבין חידות.
דני	ח	24	ועצם כחו ולא בכחו ונפלאות ישחית והצליח ועשה והשחית עצומים ועם-קדשים.
דני	ח	25	ועל-שכלו והצליח מרמה בידו ובלבבו יגדיל ובשלוה ישחית רבים ועל-שר-שרים יעמד ובאפס יד ישבר.
דני	ח	26	ומראה הערב והבקר אשר נאמר אמת הוא ואתה סתם החזון כי לימים רבים.
דני	ח	27	ואני דניאל נהייתי ונחליתי ימים ואקום ואעשה את-מלאכת המלך ואשתומם על-המראה ואין מבין.</P>
דני	ט	1	בשנת אחת לדריוש בן-אחשורוש מזרע מדי אשר המלך על מלכות כשדים.
דני	ט	2	בשנת אחת למלכו אני דניאל בינתי בספרים מספר השנים אשר היה דבר-יהוה אל-ירמיה הנביא למלאות לחרבות ירושלם שבעים שנה.
דני	ט	3	ואתנה את-פני אל-אדני האלהים לבקש תפלה ותחנונים בצום ושק ואפר.
דני	ט	4	ואתפללה ליהוה אלהי ואתודה ואמרה אנא אדני האל הגדול והנורא שמר הברית והחסד לאהביו ולשמרי מצותיו.
דני	ט	5	חטאנו ועוינו והרשענו ומרדנו וסור ממצותך וממשפטיך.
דני	ט	6	ולא שמענו אל-עבדיך הנביאים אשר דברו בשמך אל-מלכינו שרינו ואבתינו ואל כל-עם הארץ.
דני	ט	7	לך אדני הצדקה ולנו בשת הפנים כיום הזה לאיש יהודה וליושבי ירושלם ולכל-ישראל הקרבים והרחקים בכל-הארצות אשר הדחתם שם במעלם אשר מעלו-בך.
דני	ט	8	יהוה לנו בשת הפנים למלכינו לשרינו ולאבתינו אשר חטאנו לך.
דני	ט	9	לאדני אלהינו הרחמים והסלחות כי מרדנו בו.
דני	ט	10	ולא שמענו בקול יהוה אלהינו ללכת בתורתיו אשר נתן לפנינו ביד עבדיו הנביאים.
דני	ט	11	וכל-ישראל עברו את-תורתך וסור לבלתי שמוע בקלך ותתך עלינו האלה והשבעה אשר כתובה בתורת משה עבד-האלהים כי חטאנו לו.
דני	ט	12	ויקם את-דבריו אשר-דבר עלינו ועל שפטינו אשר שפטונו להביא עלינו רעה גדלה אשר לא-נעשתה תחת כל-השמים כאשר נעשתה בירושלם.
דני	ט	13	כאשר כתוב בתורת משה את כל-הרעה הזאת באה עלינו ולא-חלינו את-פני יהוה אלהינו לשוב מעוננו ולהשכיל באמתך.
דני	ט	14	וישקד יהוה על-הרעה ויביאה עלינו כי-צדיק יהוה אלהינו על-כל-מעשיו אשר עשה ולא שמענו בקלו.
דני	ט	15	ועתה אדני אלהינו אשר הוצאת את-עמך מארץ מצרים ביד חזקה ותעש-לך שם כיום הזה חטאנו רשענו.
דני	ט	16	אדני ככל-צדקתך ישב-נא אפך וחמתך מעירך ירושלם הר-קדשך כי בחטאינו ובעונות אבתינו ירושלם ועמך לחרפה לכל-סביבתינו.
דני	ט	17	ועתה שמע אלהינו אל-תפלת עבדך ואל-תחנוניו והאר פניך על-מקדשך השמם למען אדני.
דני	ט	18	הטה אלהי אזנך ושמע פקחה עיניך וראה שממתינו והעיר אשר-נקרא שמך עליה כי לא על-צדקתינו אנחנו מפילים תחנונינו לפניך כי על-רחמיך הרבים.
דני	ט	19	אדני שמעה אדני סלחה אדני הקשיבה ועשה אל-תאחר למענך אלהי כי-שמך נקרא על-עירך ועל-עמך.
דני	ט	20	ועוד אני מדבר ומתפלל ומתודה חטאתי וחטאת עמי ישראל ומפיל תחנתי לפני יהוה אלהי על הר-קדש אלהי.
דני	ט	21	ועוד אני מדבר בתפלה והאיש גבריאל אשר ראיתי בחזון בתחלה מעף ביעף נגע אלי כעת מנחת-ערב.
דני	ט	22	ויבן וידבר עמי ויאמר דניאל עתה יצאתי להשכילך בינה.
דני	ט	23	בתחלת תחנוניך יצא דבר ואני באתי להגיד כי חמודות אתה ובין בדבר והבן במראה.
דני	ט	24	שבעים שבעים נחתך על-עמך ועל-עיר קדשך לכלא הפשע ולחתם חטאות ולכפר עון ולהביא צדק עלמים ולחתם חזון ונביא ולמשח קדש קדשים.
דני	ט	25	ותדע ותשכל מן-מצא דבר להשיב ולבנות ירושלם עד-משיח נגיד שבעים שבעה ושבעים ששים ושנים תשוב ונבנתה רחוב וחרוץ ובצוק העתים.
דני	ט	26	ואחרי השבעים ששים ושנים יכרת משיח ואין לו והעיר והקדש ישחית עם נגיד הבא וקצו בשטף ועד קץ מלחמה נחרצת שממות.
דני	ט	27	והגביר ברית לרבים שבוע אחד וחצי השבוע ישבית זבח ומנחה ועל כנף שקוצים משמם ועד-כלה ונחרצה תתך על-שמם.</P>
דני	י	1	בשנת שלוש לכורש מלך פרס דבר נגלה לדניאל אשר-נקרא שמו בלטשאצר ואמת הדבר וצבא גדול ובין את-הדבר ובינה לו במראה.
דני	י	2	בימים ההם אני דניאל הייתי מתאבל שלשה שבעים ימים.
דני	י	3	לחם חמדות לא אכלתי ובשר ויין לא-בא אל-פי וסוך לא-סכתי עד-מלאת שלשת שבעים ימים.</P>
דני	י	4	וביום עשרים וארבעה לחדש הראשון ואני הייתי על יד הנהר הגדול הוא חדקל.
דני	י	5	ואשא את-עיני וארא והנה איש-אחד לבוש בדים ומתניו חגרים בכתם אופז.
דני	י	6	וגויתו כתרשיש ופניו כמראה ברק ועיניו כלפידי אש וזרעתיו ומרגלתיו כעין נחשת קלל וקול דבריו כקול המון.
דני	י	7	וראיתי אני דניאל לבדי את-המראה והאנשים אשר היו עמי לא ראו את-המראה אבל חרדה גדלה נפלה עליהם ויברחו בהחבא.
דני	י	8	ואני נשארתי לבדי ואראה את-המראה הגדלה הזאת ולא נשאר-בי כח והודי נהפך עלי למשחית ולא עצרתי כח.
דני	י	9	ואשמע את-קול דבריו וכשמעי את-קול דבריו ואני הייתי נרדם על-פני ופני ארצה.
דני	י	10	והנה-יד נגעה בי ותניעני על-ברכי וכפות ידי.
דני	י	11	ויאמר אלי דניאל איש-חמדות הבן בדברים אשר אנכי דבר אליך ועמד על-עמדך כי עתה שלחתי אליך ובדברו עמי את-הדבר הזה עמדתי מרעיד.
דני	י	12	ויאמר אלי אל-תירא דניאל כי מן-היום הראשון אשר נתת את-לבך להבין ולהתענות לפני אלהיך נשמעו דבריך ואני-באתי בדבריך.
דני	י	13	ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס.
דני	י	14	ובאתי להבינך את אשר-יקרה לעמך באחרית הימים כי-עוד חזון לימים.
דני	י	15	ובדברו עמי כדברים האלה נתתי פני ארצה ונאלמתי.
דני	י	16	והנה כדמות בני אדם נגע על-שפתי ואפתח-פי ואדברה ואמרה אל-העמד לנגדי אדני במראה נהפכו צירי עלי ולא עצרתי כח.
דני	י	17	והיך יוכל עבד אדני זה לדבר עם-אדני זה ואני מעתה לא-יעמד-בי כח ונשמה לא נשארה-בי.
דני	י	18	ויסף ויגע-בי כמראה אדם ויחזקני.
דני	י	19	ויאמר אל-תירא איש-חמדות שלום לך חזק וחזק וכדברו עמי התחזקתי ואמרה ידבר אדני כי חזקתני.
דני	י	20	ויאמר הידעת למה-באתי אליך ועתה אשוב להלחם עם-שר פרס ואני יוצא והנה שר-יון בא.
דני	י	21	אבל אגיד לך את-הרשום בכתב אמת ואין אחד מתחזק עמי על-אלה כי אם-מיכאל שרכם.</P>
דני	יא	1	ואני בשנת אחת לדריוש המדי עמדי למחזיק ולמעוז לו.
דני	יא	2	ועתה אמת אגיד לך הנה-עוד שלשה מלכים עמדים לפרס והרביעי יעשיר עשר-גדול מכל וכחזקתו בעשרו יעיר הכל את מלכות יון.
דני	יא	3	ועמד מלך גבור ומשל ממשל רב ועשה כרצונו.
דני	יא	4	וכעמדו תשבר מלכותו ותחץ לארבע רוחות השמים ולא לאחריתו ולא כמשלו אשר משל כי תנתש מלכותו ולאחרים מלבד-אלה.
דני	יא	5	ויחזק מלך-הנגב ומן-שריו ויחזק עליו ומשל ממשל רב ממשלתו.
דני	יא	6	ולקץ שנים יתחברו ובת מלך-הנגב תבוא אל-מלך הצפון לעשות מישרים ולא-תעצר כוח הזרוע ולא יעמד וזרעו ותנתן היא ומביאיה והילדה ומחזקה בעתים.
דני	יא	7	ועמד מנצר שרשיה כנו ויבא אל-החיל ויבא במעוז מלך הצפון ועשה בהם והחזיק.
דני	יא	8	וגם אלהיהם עם-נסכיהם עם-כלי חמדתם כסף וזהב בשבי יבא מצרים והוא שנים יעמד ממלך הצפון.
דני	יא	9	ובא במלכות מלך הנגב ושב אל-אדמתו.
דני	יא	10	ובנו יתגרו ואספו המון חילים רבים ובא בוא ושטף ועבר וישב ויתגרו עד-מעזה.
דני	יא	11	ויתמרמר מלך הנגב ויצא ונלחם עמו עם-מלך הצפון והעמיד המון רב ונתן ההמון בידו.
דני	יא	12	ונשא ההמון ירום לבבו והפיל רבאות ולא יעוז.
דני	יא	13	ושב מלך הצפון והעמיד המון רב מן-הראשון ולקץ העתים שנים יבוא בוא בחיל גדול וברכוש רב.
דני	יא	14	ובעתים ההם רבים יעמדו על-מלך הנגב ובני פריצי עמך ינשאו להעמיד חזון ונכשלו.
דני	יא	15	ויבא מלך הצפון וישפך סוללה ולכד עיר מבצרות וזרעות הנגב לא יעמדו ועם מבחריו ואין כח לעמד.
דני	יא	16	ויעש הבא אליו כרצונו ואין עומד לפניו ויעמד בארץ-הצבי וכלה בידו.
דני	יא	17	וישם פניו לבוא בתקף כל-מלכותו וישרים עמו ועשה ובת הנשים יתן-לו להשחיתה ולא תעמד ולא-לו תהיה.
דני	יא	18	וישב פניו לאיים ולכד רבים והשבית קצין חרפתו לו בלתי חרפתו ישיב לו.
דני	יא	19	וישב פניו למעוזי ארצו ונכשל ונפל ולא ימצא.
דני	יא	20	ועמד על-כנו מעביר נוגש הדר מלכות ובימים אחדים ישבר ולא באפים ולא במלחמה.
דני	יא	21	ועמד על-כנו נבזה ולא-נתנו עליו הוד מלכות ובא בשלוה והחזיק מלכות בחלקלקות.
דני	יא	22	וזרעות השטף ישטפו מלפניו וישברו וגם נגיד ברית.
דני	יא	23	ומן-התחברות אליו יעשה מרמה ועלה ועצם במעט-גוי.
דני	יא	24	בשלוה ובמשמני מדינה יבוא ועשה אשר לא-עשו אבתיו ואבות אבתיו בזה ושלל ורכוש להם יבזור ועל מבצרים יחשב מחשבתיו ועד-עת.
דני	יא	25	ויער כחו ולבבו על-מלך הנגב בחיל גדול ומלך הנגב יתגרה למלחמה בחיל-גדול ועצום עד-מאד ולא יעמד כי-יחשבו עליו מחשבות.
דני	יא	26	ואכלי פת-בגו ישברוהו וחילו ישטוף ונפלו חללים רבים.
דני	יא	27	ושניהם המלכים לבבם למרע ועל-שלחן אחד כזב ידברו ולא תצלח כי-עוד קץ למועד.
דני	יא	28	וישב ארצו ברכוש גדול ולבבו על-ברית קדש ועשה ושב לארצו.
דני	יא	29	למועד ישוב ובא בנגב ולא-תהיה כראשנה וכאחרנה.
דני	יא	30	ובאו בו ציים כתים ונכאה ושב וזעם על-ברית-קודש ועשה ושב ויבן על-עזבי ברית קדש.
דני	יא	31	וזרעים ממנו יעמדו וחללו המקדש המעוז והסירו התמיד ונתנו השקוץ משומם.
דני	יא	32	ומרשיעי ברית יחניף בחלקות ועם ידעי אלהיו יחזקו ועשו.
דני	יא	33	ומשכילי עם יבינו לרבים ונכשלו בחרב ובלהבה בשבי ובבזה ימים.
דני	יא	34	ובהכשלם יעזרו עזר מעט ונלוו עליהם רבים בחלקלקות.
דני	יא	35	ומן-המשכילים יכשלו לצרוף בהם ולברר וללבן עד-עת קץ כי-עוד למועד.
דני	יא	36	ועשה כרצונו המלך ויתרומם ויתגדל על-כל-אל ועל אל אלים ידבר נפלאות והצליח עד-כלה זעם כי נחרצה נעשתה.
דני	יא	37	ועל-אלהי אבתיו לא יבין ועל-חמדת נשים ועל-כל-אלוה לא יבין כי על-כל יתגדל.
דני	יא	38	ולאלה מעזים על-כנו יכבד ולאלוה אשר לא-ידעהו אבתיו יכבד בזהב ובכסף ובאבן יקרה ובחמדות.
דני	יא	39	ועשה למבצרי מעזים עם-אלוה נכר אשר הכיר ירבה כבוד והמשילם ברבים ואדמה יחלק במחיר.
דני	יא	40	ובעת קץ יתנגח עמו מלך הנגב וישתער עליו מלך הצפון ברכב ובפרשים ובאניות רבות ובא בארצות ושטף ועבר.
דני	יא	41	ובא בארץ הצבי ורבות יכשלו ואלה ימלטו מידו אדום ומואב וראשית בני עמון.
דני	יא	42	וישלח ידו בארצות וארץ מצרים לא תהיה לפליטה.
דני	יא	43	ומשל במכמני הזהב והכסף ובכל חמדות מצרים ולבים וכשים במצעדיו.
דני	יא	44	ושמעות יבהלהו ממזרח ומצפון ויצא בחמא גדלה להשמיד ולהחרים רבים.
דני	יא	45	ויטע אהלי אפדנו בין ימים להר-צבי-קדש ובא עד-קצו ואין עוזר לו.</P>
דני	יב	1	ובעת ההיא יעמד מיכאל השר הגדול העמד על-בני עמך והיתה עת צרה אשר לא-נהיתה מהיות גוי עד העת ההיא ובעת ההיא ימלט עמך כל-הנמצא כתוב בספר.
דני	יב	2	ורבים מישני אדמת-עפר יקיצו אלה לחיי עולם ואלה לחרפות לדראון עולם.</P>
דני	יב	3	והמשכלים יזהרו כזהר הרקיע ומצדיקי הרבים ככוכבים לעולם ועד.</P>
דני	יב	4	ואתה דניאל סתם הדברים וחתם הספר עד-עת קץ ישטטו רבים ותרבה הדעת.
דני	יב	5	וראיתי אני דניאל והנה שנים אחרים עמדים אחד הנה לשפת היאר ואחד הנה לשפת היאר.
דני	יב	6	ויאמר לאיש לבוש הבדים אשר ממעל למימי היאר עד-מתי קץ הפלאות.
דני	יב	7	ואשמע את-האיש לבוש הבדים אשר ממעל למימי היאר וירם ימינו ושמאלו אל-השמים וישבע בחי העולם כי למועד מועדים וחצי וככלות נפץ יד-עם-קדש תכלינה כל-אלה.
דני	יב	8	ואני שמעתי ולא אבין ואמרה אדני מה אחרית אלה.</P>
דני	יב	9	ויאמר לך דניאל כי-סתמים וחתמים הדברים עד-עת קץ.
דני	יב	10	יתבררו ויתלבנו ויצרפו רבים והרשיעו רשעים ולא יבינו כל-רשעים והמשכלים יבינו.
דני	יב	11	ומעת הוסר התמיד ולתת שקוץ שמם ימים אלף מאתים ותשעים.
דני	יב	12	אשרי המחכה ויגיע לימים אלף שלש מאות שלשים וחמשה.
דני	יב	13	ואתה לך לקץ ותנוח ותעמד לגרלך לקץ הימין.</P>
הוש	א	1	דבר-יהוה אשר היה אל-הושע בן-בארי בימי עזיה יותם אחז יחזקיה מלכי יהודה ובימי ירבעם בן-יואש מלך ישראל.
הוש	א	2	תחלת דבר-יהוה בהושע ויאמר יהוה אל-הושע לך קח-לך אשת זנונים וילדי זנונים כי-זנה תזנה הארץ מאחרי יהוה.
הוש	א	3	וילך ויקח את-גמר בת-דבלים ותהר ותלד-לו בן.
הוש	א	4	ויאמר יהוה אליו קרא שמו יזרעאל כי-עוד מעט ופקדתי את-דמי יזרעאל על-בית יהוא והשבתי ממלכות בית ישראל.
הוש	א	5	והיה ביום ההוא ושברתי את-קשת ישראל בעמק יזרעאל.
הוש	א	6	ותהר עוד ותלד בת ויאמר לו קרא שמה לא רחמה כי לא אוסיף עוד ארחם את-בית ישראל כי-נשא אשא להם.
הוש	א	7	ואת-בית יהודה ארחם והושעתים ביהוה אלהיהם ולא אושיעם בקשת ובחרב ובמלחמה בסוסים ובפרשים.
הוש	א	8	ותגמל את-לא רחמה ותהר ותלד בן.
הוש	א	9	ויאמר קרא שמו לא עמי כי אתם לא עמי ואנכי לא-אהיה לכם.</P>
הוש	ב	1	והיה מספר בני-ישראל כחול הים אשר לא-ימד ולא יספר והיה במקום אשר-יאמר להם לא-עמי אתם יאמר להם בני אל-חי.
הוש	ב	2	ונקבצו בני-יהודה ובני-ישראל יחדו ושמו להם ראש אחד ועלו מן-הארץ כי גדול יום יזרעאל.
הוש	ב	3	אמרו לאחיכם עמי ולאחותיכם רחמה.
הוש	ב	4	ריבו באמכם ריבו כי-היא לא אשתי ואנכי לא אישה ותסר זנוניה מפניה ונאפופיה מבין שדיה.
הוש	ב	5	פן-אפשיטנה ערמה והצגתיה כיום הולדה ושמתיה כמדבר ושתה כארץ ציה והמתיה בצמא.
הוש	ב	6	ואת-בניה לא ארחם כי-בני זנונים המה.
הוש	ב	7	כי זנתה אמם הבישה הורתם כי אמרה אלכה אחרי מאהבי נתני לחמי ומימי צמרי ופשתי שמני ושקויי.
הוש	ב	8	לכן הנני-שך את-דרכך בסירים וגדרתי את-גדרה ונתיבותיה לא תמצא.
הוש	ב	9	ורדפה את-מאהביה ולא-תשיג אתם ובקשתם ולא תמצא ואמרה אלכה ואשובה אל-אישי הראשון כי טוב לי אז מעתה.
הוש	ב	10	והיא לא ידעה כי אנכי נתתי לה הדגן והתירוש והיצהר וכסף הרביתי לה וזהב עשו לבעל.
הוש	ב	11	לכן אשוב ולקחתי דגני בעתו ותירושי במועדו והצלתי צמרי ופשתי לכסות את-ערותה.
הוש	ב	12	ועתה אגלה את-נבלתה לעיני מאהביה ואיש לא-יצילנה מידי.
הוש	ב	13	והשבתי כל-משושה חגה חדשה ושבתה וכל מועדה.
הוש	ב	14	והשמתי גפנה ותאנתה אשר אמרה אתנה המה לי אשר נתנו-לי מאהבי ושמתים ליער ואכלתם חית השדה.
הוש	ב	15	ופקדתי עליה את-ימי הבעלים אשר תקטיר להם ותעד נזמה וחליתה ותלך אחרי מאהביה ואתי שכחה נאם-יהוה.</P>
הוש	ב	16	לכן הנה אנכי מפתיה והלכתיה המדבר ודברתי על-לבה.
הוש	ב	17	ונתתי לה את-כרמיה משם ואת-עמק עכור לפתח תקוה וענתה שמה כימי נעוריה וכיום עלתה מארץ-מצרים.
הוש	ב	18	והיה ביום-ההוא נאם-יהוה תקראי אישי ולא-תקראי-לי עוד בעלי.
הוש	ב	19	והסרתי את-שמות הבעלים מפיה ולא-יזכרו עוד בשמם.
הוש	ב	20	וכרתי להם ברית ביום ההוא עם-חית השדה ועם-עוף השמים ורמש האדמה וקשת וחרב ומלחמה אשבור מן-הארץ והשכבתים לבטח.
הוש	ב	21	וארשתיך לי לעולם וארשתיך לי בצדק ובמשפט ובחסד וברחמים.
הוש	ב	22	וארשתיך לי באמונה וידעת את-יהוה.</P>
הוש	ב	23	והיה ביום ההוא אענה נאם-יהוה אענה את-השמים והם יענו את-הארץ.
הוש	ב	24	והארץ תענה את-הדגן ואת-התירוש ואת-היצהר והם יענו את-יזרעאל.
הוש	ב	25	וזרעתיה לי בארץ ורחמתי את-לא רחמה ואמרתי ללא-עמי עמי-אתה והוא יאמר אלהי.</P>
הוש	ג	1	ויאמר יהוה אלי עוד לך אהב-אשה אהבת רע ומנאפת כאהבת יהוה את-בני ישראל והם פנים אל-אלהים אחרים ואהבי אשישי ענבים.
הוש	ג	2	ואכרה לי בחמשה עשר כסף וחמר שערים ולתך שערים.
הוש	ג	3	ואמר אליה ימים רבים תשבי לי לא תזני ולא תהיי לאיש וגם-אני אליך.
הוש	ג	4	כי ימים רבים ישבו בני ישראל אין מלך ואין שר ואין זבח ואין מצבה ואין אפוד ותרפים.
הוש	ג	5	אחר ישבו בני ישראל ובקשו את-יהוה אלהיהם ואת דוד מלכם ופחדו אל-יהוה ואל-טובו באחרית הימים.</P>
הוש	ד	1	שמעו דבר-יהוה בני ישראל כי ריב ליהוה עם-יושבי הארץ כי אין-אמת ואין-חסד ואין-דעת אלהים בארץ.
הוש	ד	2	אלה וכחש ורצח וגנב ונאף פרצו ודמים בדמים נגעו.
הוש	ד	3	על-כן תאבל הארץ ואמלל כל-יושב בה בחית השדה ובעוף השמים וגם-דגי הים יאספו.
הוש	ד	4	אך איש אל-ירב ואל-יוכח איש ועמך כמריבי כהן.
הוש	ד	5	וכשלת היום וכשל גם-נביא עמך לילה ודמיתי אמך.
הוש	ד	6	נדמו עמי מבלי הדעת כי-אתה הדעת מאסת ואמאסאך מכהן לי ותשכח תורת אלהיך אשכח בניך גם-אני.
הוש	ד	7	כרבם כן חטאו-לי כבודם בקלון אמיר.
הוש	ד	8	חטאת עמי יאכלו ואל-עונם ישאו נפשו.
הוש	ד	9	והיה כעם ככהן ופקדתי עליו דרכיו ומעלליו אשיב לו.
הוש	ד	10	ואכלו ולא ישבעו הזנו ולא יפרצו כי-את-יהוה עזבו לשמר.
הוש	ד	11	זנות ויין ותירוש יקח-לב.
הוש	ד	12	עמי בעצו ישאל ומקלו יגיד לו כי רוח זנונים התעה ויזנו מתחת אלהיהם.
הוש	ד	13	על-ראשי ההרים יזבחו ועל-הגבעות יקטרו תחת אלון ולבנה ואלה כי טוב צלה על-כן תזנינה בנותיכם וכלותיכם תנאפנה.
הוש	ד	14	לא-אפקוד על-בנותיכם כי תזנינה ועל-כלותיכם כי תנאפנה כי-הם עם-הזנות יפרדו ועם-הקדשות יזבחו ועם לא-יבין ילבט.
הוש	ד	15	אם-זנה אתה ישראל אל-יאשם יהודה ואל-תבאו הגלגל ואל-תעלו בית און ואל-תשבעו חי-יהוה.
הוש	ד	16	כי כפרה סררה סרר ישראל עתה ירעם יהוה ככבש במרחב.
הוש	ד	17	חבור עצבים אפרים הנח-לו.
הוש	ד	18	סר סבאם הזנה הזנו אהבו הבו קלון מגניה.
הוש	ד	19	צרר רוח אותה בכנפיה ויבשו מזבחותם.</P>
הוש	ה	1	שמעו-זאת הכהנים והקשיבו בית ישראל ובית המלך האזינו כי לכם המשפט כי-פח הייתם למצפה ורשת פרושה על-תבור.
הוש	ה	2	ושחטה שטים העמיקו ואני מוסר לכלם.
הוש	ה	3	אני ידעתי אפרים וישראל לא-נכחד ממני כי עתה הזנית אפרים נטמא ישראל.
הוש	ה	4	לא יתנו מעלליהם לשוב אל-אלהיהם כי רוח זנונים בקרבם ואת-יהוה לא ידעו.
הוש	ה	5	וענה גאון-ישראל בפניו וישראל ואפרים יכשלו בעונם כשל גם-יהודה עמם.
הוש	ה	6	בצאנם ובבקרם ילכו לבקש את-יהוה ולא ימצאו חלץ מהם.
הוש	ה	7	ביהוה בגדו כי-בנים זרים ילדו עתה יאכלם חדש את-חלקיהם.</P>
הוש	ה	8	תקעו שופר בגבעה חצצרה ברמה הריעו בית און אחריך בנימין.
הוש	ה	9	אפרים לשמה תהיה ביום תוכחה בשבטי ישראל הודעתי נאמנה.
הוש	ה	10	היו שרי יהודה כמסיגי גבול עליהם אשפוך כמים עברתי.
הוש	ה	11	עשוק אפרים רצוץ משפט כי הואיל הלך אחרי-צו.
הוש	ה	12	ואני כעש לאפרים וכרקב לבית יהודה.
הוש	ה	13	וירא אפרים את-חליו ויהודה את-מזרו וילך אפרים אל-אשור וישלח אל-מלך ירב והוא לא יוכל לרפא לכם ולא-יגהה מכם מזור.
הוש	ה	14	כי אנכי כשחל לאפרים וככפיר לבית יהודה אני אני אטרף ואלך אשא ואין מציל.
הוש	ה	15	אלך אשובה אל-מקומי עד אשר-יאשמו ובקשו פני בצר להם ישחרנני.</P>
הוש	ו	1	לכו ונשובה אל-יהוה כי הוא טרף וירפאנו יך ויחבשנו.
הוש	ו	2	יחינו מימים ביום השלישי יקמנו ונחיה לפניו.
הוש	ו	3	ונדעה נרדפה לדעת את-יהוה כשחר נכון מוצאו ויבוא כגשם לנו כמלקוש יורה ארץ.
הוש	ו	4	מה אעשה-לך אפרים מה אעשה-לך יהודה וחסדכם כענן-בקר וכטל משכים הלך.
הוש	ו	5	על-כן חצבתי בנביאים הרגתים באמרי-פי ומשפטיך אור יצא.
הוש	ו	6	כי חסד חפצתי ולא-זבח ודעת אלהים מעלות.
הוש	ו	7	והמה כאדם עברו ברית שם בגדו בי.
הוש	ו	8	גלעד קרית פעלי און עקבה מדם.
הוש	ו	9	וכחכי איש גדודים חבר כהנים דרך ירצחו-שכמה כי זמה עשו.
הוש	ו	10	בבית ישראל ראיתי שעריריה שם זנות לאפרים נטמא ישראל.
הוש	ו	11	גם-יהודה שת קציר לך בשובי שבות עמי.</P>
הוש	ז	1	כרפאי לישראל ונגלה עון אפרים ורעות שמרון כי פעלו שקר וגנב יבוא פשט גדוד בחוץ.
הוש	ז	2	ובל-יאמרו ללבבם כל-רעתם זכרתי עתה סבבום מעלליהם נגד פני היו.
הוש	ז	3	ברעתם ישמחו-מלך ובכחשיהם שרים.
הוש	ז	4	כלם מנאפים כמו תנור בערה מאפה ישבות מעיר מלוש בצק עד-חמצתו.
הוש	ז	5	יום מלכנו החלו שרים חמת מיין משך ידו את-לצצים.
הוש	ז	6	כי-קרבו כתנור לבם בארבם כל-הלילה ישן אפהם בקר הוא בער כאש להבה.
הוש	ז	7	כלם יחמו כתנור ואכלו את-שפטיהם כל-מלכיהם נפלו אין-קרא בהם אלי.
הוש	ז	8	אפרים בעמים הוא יתבולל אפרים היה עגה בלי הפוכה.
הוש	ז	9	אכלו זרים כחו והוא לא ידע גם-שיבה זרקה בו והוא לא ידע.
הוש	ז	10	וענה גאון-ישראל בפניו ולא-שבו אל-יהוה אלהיהם ולא בקשהו בכל-זאת.
הוש	ז	11	ויהי אפרים כיונה פותה אין לב מצרים קראו אשור הלכו.
הוש	ז	12	כאשר ילכו אפרוש עליהם רשתי כעוף השמים אורידם איסרם כשמע לעדתם.</P>
הוש	ז	13	אוי להם כי-נדדו ממני שד להם כי-פשעו בי ואנכי אפדם והמה דברו עלי כזבים.
הוש	ז	14	ולא-זעקו אלי בלבם כי יילילו על-משכבותם על-דגן ותירוש יתגוררו יסורו בי.
הוש	ז	15	ואני יסרתי חזקתי זרועתם ואלי יחשבו-רע.
הוש	ז	16	ישובו לא על היו כקשת רמיה יפלו בחרב שריהם מזעם לשונם זו לעגם בארץ מצרים.</P>
הוש	ח	1	אל-חכך שפר כנשר על-בית יהוה יען עברו בריתי ועל-תורתי פשעו.
הוש	ח	2	לי יזעקו אלהי ידענוך ישראל.
הוש	ח	3	זנח ישראל טוב אויב ירדפו.
הוש	ח	4	הם המליכו ולא ממני השירו ולא ידעתי כספם וזהבם עשו להם עצבים למען יכרת.
הוש	ח	5	זנח עגלך שמרון חרה אפי בם עד-מתי לא יוכלו נקין.
הוש	ח	6	כי מישראל והוא חרש עשהו ולא אלהים הוא כי-שבבים יהיה עגל שמרון.
הוש	ח	7	כי רוח יזרעו וסופתה יקצרו קמה אין-לו צמח בלי יעשה-קמח אולי יעשה זרים יבלעהו.
הוש	ח	8	נבלע ישראל עתה היו בגוים ככלי אין-חפץ בו.
הוש	ח	9	כי-המה עלו אשור פרא בודד לו אפרים התנו אהבים.
הוש	ח	10	גם כי-יתנו בגוים עתה אקבצם ויחלו מעט ממשא מלך שרים.
הוש	ח	11	כי-הרבה אפרים מזבחת לחטא היו-לו מזבחות לחטא.
הוש	ח	12	אכתוב-לו רבו תורתי כמו-זר נחשבו.
הוש	ח	13	זבחי הבהבי יזבחו בשר ויאכלו יהוה לא רצם עתה יזכר עונם ויפקד חטאותם המה מצרים ישובו.
הוש	ח	14	וישכח ישראל את-עשהו ויבן היכלות ויהודה הרבה ערים בצרות ושלחתי-אש בעריו ואכלה ארמנתיה.</P>
הוש	ט	1	אל-תשמח ישראל אל-גיל כעמים כי זנית מעל אלהיך אהבת אתנן על כל-גרנות דגן.
הוש	ט	2	גרן ויקב לא ירעם ותירוש יכחש בה.
הוש	ט	3	לא ישבו בארץ יהוה ושב אפרים מצרים ובאשור טמא יאכלו.
הוש	ט	4	לא-יסכו ליהוה יין ולא יערבו-לו זבחיהם כלחם אונים להם כל-אכליו יטמאו כי-לחמם לנפשם לא יבוא בית יהוה.
הוש	ט	5	מה-תעשו ליום מועד וליום חג-יהוה.
הוש	ט	6	כי-הנה הלכו משד מצרים תקבצם מף תקברם מחמד לכספם קמוש יירשם חוח באהליהם.
הוש	ט	7	באו ימי הפקדה באו ימי השלם ידעו ישראל אויל הנביא משגע איש הרוח על רב עונך ורבה משטמה.
הוש	ט	8	צפה אפרים עם-אלהי נביא פח יקוש על-כל-דרכיו משטמה בבית אלהיו.
הוש	ט	9	העמיקו-שחתו כימי הגבעה יזכור עונם יפקוד חטאותם.</P>
הוש	ט	10	כענבים במדבר מצאתי ישראל כבכורה בתאנה בראשיתה ראיתי אבותיכם המה באו בעל-פעור וינזרו לבשת ויהיו שקוצים כאהבם.
הוש	ט	11	אפרים כעוף יתעופף כבודם מלדה ומבטן ומהריון.
הוש	ט	12	כי אם-יגדלו את-בניהם ושכלתים מאדם כי-גם-אוי להם בשורי מהם.
הוש	ט	13	אפרים כאשר-ראיתי לצור שתולה בנוה ואפרים להוציא אל-הרג בניו.
הוש	ט	14	תן-להם יהוה מה-תתן תן-להם רחם משכיל ושדים צמקים.
הוש	ט	15	כל-רעתם בגלגל כי-שם שנאתים על רע מעלליהם מביתי אגרשם לא אוסף אהבתם כל-שריהם סררים.
הוש	ט	16	הכה אפרים שרשם יבש פרי בלי-יעשון גם כי ילדון והמתי מחמדי בטנם.
הוש	ט	17	ימאסם אלהי כי לא שמעו לו ויהיו נדדים בגוים.</P>
הוש	י	1	גפן בוקק ישראל פרי ישוה-לו כרב לפריו הרבה למזבחות כטוב לארצו היטיבו מצבות.
הוש	י	2	חלק לבם עתה יאשמו הוא יערף מזבחותם ישדד מצבותם.
הוש	י	3	כי עתה יאמרו אין מלך לנו כי לא יראנו את-יהוה והמלך מה-יעשה-לנו.
הוש	י	4	דברו דברים אלות שוא כרת ברית ופרח כראש משפט על תלמי שדי.
הוש	י	5	לעגלות בית און יגורו שכן שמרון כי-אבל עליו עמו וכמריו עליו יגילו על-כבודו כי-גלה ממנו.
הוש	י	6	גם-אותו לאשור יובל מנחה למלך ירב בשנה אפרים יקח ויבוש ישראל מעצתו.
הוש	י	7	נדמה שמרון מלכה כקצף על-פני-מים.
הוש	י	8	ונשמדו במות און חטאת ישראל קוץ ודרדר יעלה על-מזבחותם ואמרו להרים כסונו ולגבעות נפלו עלינו.</P>
הוש	י	9	מימי הגבעה חטאת ישראל שם עמדו לא-תשיגם בגבעה מלחמה על-בני עלוה.
הוש	י	10	באותי ואסרם ואספו עליהם עמים באסרם לשתי עינתם.
הוש	י	11	ואפרים עגלה מלמדה אהבתי לדוש ואני עברתי על-טוב צוארה ארכיב אפרים יחרוש יהודה ישדד-לו יעקב.
הוש	י	12	זרעו לכם לצדקה קצרו לפי-חסד נירו לכם ניר ועת לדרוש את-יהוה עד-יבוא וירה צדק לכם.
הוש	י	13	חרשתם-רשע עולתה קצרתם אכלתם פרי-כחש כי-בטחת בדרכך ברב גבוריך.
הוש	י	14	וקאם שאון בעמך וכל-מבצריך יושד כשד שלמן בית ארבאל ביום מלחמה אם על-בנים רטשה.
הוש	י	15	ככה עשה לכם בית-אל מפני רעת רעתכם בשחר נדמה נדמה מלך ישראל.</P>
הוש	יא	1	כי נער ישראל ואהבהו וממצרים קראתי לבני.
הוש	יא	2	קראו להם כן הלכו מפניהם לבעלים יזבחו ולפסלים יקטרון.
הוש	יא	3	ואנכי תרגלתי לאפרים קחם על-זרועתיו ולא ידעו כי רפאתים.
הוש	יא	4	בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל.
הוש	יא	5	לא ישוב אל-ארץ מצרים ואשור הוא מלכו כי מאנו לשוב.
הוש	יא	6	וחלה חרב בעריו וכלתה בדיו ואכלה ממעצותיהם.
הוש	יא	7	ועמי תלואים למשובתי ואל-על יקראהו יחד לא ירומם.
הוש	יא	8	איך אתנך אפרים אמגנך ישראל איך אתנך כאדמה אשימך כצבאים נהפך עלי לבי יחד נכמרו נחומי.
הוש	יא	9	לא אעשה חרון אפי לא אשוב לשחת אפרים כי אל אנכי ולא-איש בקרבך קדוש ולא אבוא בעיר.
הוש	יא	10	אחרי יהוה ילכו כאריה ישאג כי-הוא ישאג ויחרדו בנים מים.
הוש	יא	11	יחרדו כצפור ממצרים וכיונה מארץ אשור והושבתים על-בתיהם נאם-יהוה.</P>
הוש	יב	1	סבבני בכחש אפרים ובמרמה בית ישראל ויהודה עד רד עם-אל ועם-קדושים נאמן.
הוש	יב	2	אפרים רעה רוח ורדף קדים כל-היום כזב ושד ירבה וברית עם-אשור יכרתו ושמן למצרים יובל.
הוש	יב	3	וריב ליהוה עם-יהודה ולפקד על-יעקב כדרכיו כמעלליו ישיב לו.
הוש	יב	4	בבטן עקב את-אחיו ובאונו שרה את-אלהים.
הוש	יב	5	וישר אל-מלאך ויכל בכה ויתחנן-לו בית-אל ימצאנו ושם ידבר עמנו.
הוש	יב	6	ויהוה אלהי הצבאות יהוה זכרו.
הוש	יב	7	ואתה באלהיך תשוב חסד ומשפט שמר וקוה אל-אלהיך תמיד.
הוש	יב	8	כנען בידו מאזני מרמה לעשק אהב.
הוש	יב	9	ויאמר אפרים אך עשרתי מצאתי און לי כל-יגיעי לא ימצאו-לי עון אשר-חטא.
הוש	יב	10	ואנכי יהוה אלהיך מארץ מצרים עד אושיבך באהלים כימי מועד.
הוש	יב	11	ודברתי על-הנביאים ואנכי חזון הרביתי וביד הנביאים אדמה.
הוש	יב	12	אם-גלעד און אך-שוא היו בגלגל שורים זבחו גם מזבחותם כגלים על תלמי שדי.
הוש	יב	13	ויברח יעקב שדה ארם ויעבד ישראל באשה ובאשה שמר.
הוש	יב	14	ובנביא העלה יהוה את-ישראל ממצרים ובנביא נשמר.
הוש	יב	15	הכעיס אפרים תמרורים ודמיו עליו יטוש וחרפתו ישיב לו אדניו.</P>
הוש	יג	1	כדבר אפרים רתת נשא הוא בישראל ויאשם בבעל וימת.
הוש	יג	2	ועתה יוספו לחטא ויעשו להם מסכה מכספם כתבונם עצבים מעשה חרשים כלה להם הם אמרים זבחי אדם עגלים ישקון.
הוש	יג	3	לכן יהיו כענן-בקר וכטל משכים הלך כמץ יסער מגרן וכעשן מארבה.
הוש	יג	4	ואנכי יהוה אלהיך מארץ מצרים ואלהים זולתי לא תדע ומושיע אין בלתי.
הוש	יג	5	אני ידעתיך במדבר בארץ תלאבות.
הוש	יג	6	כמרעיתם וישבעו שבעו וירם לבם על-כן שכחוני.
הוש	יג	7	ואהי להם כמו-שחל כנמר על-דרך אשור.
הוש	יג	8	אפגשם כדב שכול ואקרע סגור לבם ואכלם שם כלביא חית השדה תבקעם.
הוש	יג	9	שחתך ישראל כי-בי בעזרך.
הוש	יג	10	אהי מלכך אפוא ויושיעך בכל-עריך ושפטיך אשר אמרת תנה-לי מלך ושרים.
הוש	יג	11	אתן-לך מלך באפי ואקח בעברתי.</P>
הוש	יג	12	צרור עון אפרים צפונה חטאתו.
הוש	יג	13	חבלי יולדה יבאו לו הוא-בן לא חכם כי-עת לא-יעמד במשבר בנים.
הוש	יג	14	מיד שאול אפדם ממות אגאלם אהי דבריך מות אהי קטבך שאול נחם יסתר מעיני.
הוש	יג	15	כי הוא בן אחים יפריא יבוא קדים רוח יהוה ממדבר עלה ויבוש מקורו ויחרב מעינו הוא ישסה אוצר כל-כלי חמדה.</P>
הוש	יד	1	תאשם שמרון כי מרתה באלהיה בחרב יפלו עלליהם ירטשו והריותיו יבקעו.</P>
הוש	יד	2	שובה ישראל עד יהוה אלהיך כי כשלת בעונך.
הוש	יד	3	קחו עמכם דברים ושובו אל-יהוה אמרו אליו כל-תשא עון וקח-טוב ונשלמה פרים שפתינו.
הוש	יד	4	אשור לא יושיענו על-סוס לא נרכב ולא-נאמר עוד אלהינו למעשה ידינו אשר-בך ירחם יתום.
הוש	יד	5	ארפא משובתם אהבם נדבה כי שב אפי ממנו.
הוש	יד	6	אהיה כטל לישראל יפרח כשושנה ויך שרשיו כלבנון.
הוש	יד	7	ילכו ינקותיו ויהי כזית הודו וריח לו כלבנון.
הוש	יד	8	ישבו ישבי בצלו יחיו דגן ויפרחו כגפן זכרו כיין לבנון.
הוש	יד	9	אפרים מה-לי עוד לעצבים אני עניתי ואשורנו אני כברוש רענן ממני פריך נמצא.
הוש	יד	10	מי חכם ויבן אלה נבון וידעם כי-ישרים דרכי יהוה וצדקים ילכו בם ופשעים יכשלו בם.</P>
ויק	א	1	ויקרא אל-משה וידבר יהוה אליו מאהל מועד לאמר.
ויק	א	2	דבר אל-בני ישראל ואמרת אלהם אדם כי-יקריב מכם קרבן ליהוה מן-הבהמה מן-הבקר ומן-הצאן תקריבו את-קרבנכם.
ויק	א	3	אם-עלה קרבנו מן-הבקר זכר תמים יקריבנו אל-פתח אהל מועד יקריב אתו לרצנו לפני יהוה.
ויק	א	4	וסמך ידו על ראש העלה ונרצה לו לכפר עליו.
ויק	א	5	ושחט את-בן הבקר לפני יהוה והקריבו בני אהרן הכהנים את-הדם וזרקו את-הדם על-המזבח סביב אשר-פתח אהל מועד.
ויק	א	6	והפשיט את-העלה ונתח אתה לנתחיה.
ויק	א	7	ונתנו בני אהרן הכהן אש על-המזבח וערכו עצים על-האש.
ויק	א	8	וערכו בני אהרן הכהנים את הנתחים את-הראש ואת-הפדר על-העצים אשר על-האש אשר על-המזבח.
ויק	א	9	וקרבו וכרעיו ירחץ במים והקטיר הכהן את-הכל המזבחה עלה אשה ריח-ניחוח ליהוה.</P>
ויק	א	10	ואם-מן-הצאן קרבנו מן-הכשבים או מן-העזים לעלה זכר תמים יקריבנו.
ויק	א	11	ושחט אתו על ירך המזבח צפנה לפני יהוה וזרקו בני אהרן הכהנים את-דמו על-המזבח סביב.
ויק	א	12	ונתח אתו לנתחיו ואת-ראשו ואת-פדרו וערך הכהן אתם על-העצים אשר על-האש אשר על-המזבח.
ויק	א	13	והקרב והכרעים ירחץ במים והקריב הכהן את-הכל והקטיר המזבחה עלה הוא אשה ריח ניחח ליהוה.</P>
ויק	א	14	ואם מן-העוף עלה קרבנו ליהוה והקריב מן-התרים או מן-בני היונה את-קרבנו.
ויק	א	15	והקריבו הכהן אל-המזבח ומלק את-ראשו והקטיר המזבחה ונמצה דמו על קיר המזבח.
ויק	א	16	והסיר את-מראתו בנצתה והשליך אתה אצל המזבח קדמה אל-מקום הדשן.
ויק	א	17	ושסע אתו בכנפיו לא יבדיל והקטיר אתו הכהן המזבחה על-העצים אשר על-האש עלה הוא אשה ריח ניחח ליהוה.</P>
ויק	ב	1	ונפש כי-תקריב קרבן מנחה ליהוה סלת יהיה קרבנו ויצק עליה שמן ונתן עליה לבנה.
ויק	ב	2	והביאה אל-בני אהרן הכהנים וקמץ משם מלא קמצו מסלתה ומשמנה על כל-לבנתה והקטיר הכהן את-אזכרתה המזבחה אשה ריח ניחח ליהוה.
ויק	ב	3	והנותרת מן-המנחה לאהרן ולבניו קדש קדשים מאשי יהוה.</P>
ויק	ב	4	וכי תקרב קרבן מנחה מאפה תנור סלת חלות מצת בלולת בשמן ורקיקי מצות משחים בשמן.</P>
ויק	ב	5	ואם-מנחה על-המחבת קרבנך סלת בלולה בשמן מצה תהיה.
ויק	ב	6	פתות אתה פתים ויצקת עליה שמן מנחה הוא.</P>
ויק	ב	7	ואם-מנחת מרחשת קרבנך סלת בשמן תעשה.
ויק	ב	8	והבאת את-המנחה אשר יעשה מאלה ליהוה והקריבה אל-הכהן והגישה אל-המזבח.
ויק	ב	9	והרים הכהן מן-המנחה את-אזכרתה והקטיר המזבחה אשה ריח ניחח ליהוה.
ויק	ב	10	והנותרת מן-המנחה לאהרן ולבניו קדש קדשים מאשי יהוה.
ויק	ב	11	כל-המנחה אשר תקריבו ליהוה לא תעשה חמץ כי כל-שאר וכל-דבש לא-תקטירו ממנו אשה ליהוה.
ויק	ב	12	קרבן ראשית תקריבו אתם ליהוה ואל-המזבח לא-יעלו לריח ניחח.
ויק	ב	13	וכל-קרבן מנחתך במלח תמלח ולא תשבית מלח ברית אלהיך מעל מנחתך על כל-קרבנך תקריב מלח.</P>
ויק	ב	14	ואם-תקריב מנחת בכורים ליהוה אביב קלוי באש גרש כרמל תקריב את מנחת בכוריך.
ויק	ב	15	ונתת עליה שמן ושמת עליה לבנה מנחה הוא.
ויק	ב	16	והקטיר הכהן את-אזכרתה מגרשה ומשמנה על כל-לבנתה אשה ליהוה.</P>
ויק	ג	1	ואם-זבח שלמים קרבנו אם מן-הבקר הוא מקריב אם-זכר אם-נקבה תמים יקריבנו לפני יהוה.
ויק	ג	2	וסמך ידו על-ראש קרבנו ושחטו פתח אהל מועד וזרקו בני אהרן הכהנים את-הדם על-המזבח סביב.
ויק	ג	3	והקריב מזבח השלמים אשה ליהוה את-החלב המכסה את-הקרב ואת כל-החלב אשר על-הקרב.
ויק	ג	4	ואת שתי הכלית ואת-החלב אשר עלהן אשר על-הכסלים ואת-היתרת על-הכבד על-הכליות יסירנה.
ויק	ג	5	והקטירו אתו בני-אהרן המזבחה על-העלה אשר על-העצים אשר על-האש אשה ריח ניחח ליהוה.</P>
ויק	ג	6	ואם-מן-הצאן קרבנו לזבח שלמים ליהוה זכר או נקבה תמים יקריבנו.
ויק	ג	7	אם-כשב הוא-מקריב את-קרבנו והקריב אתו לפני יהוה.
ויק	ג	8	וסמך את-ידו על-ראש קרבנו ושחט אתו לפני אהל מועד וזרקו בני אהרן את-דמו על-המזבח סביב.
ויק	ג	9	והקריב מזבח השלמים אשה ליהוה חלבו האליה תמימה לעמת העצה יסירנה ואת-החלב המכסה את-הקרב ואת כל-החלב אשר על-הקרב.
ויק	ג	10	ואת שתי הכלית ואת-החלב אשר עלהן אשר על-הכסלים ואת-היתרת על-הכבד על-הכלית יסירנה.
ויק	ג	11	והקטירו הכהן המזבחה לחם אשה ליהוה.</P>
ויק	ג	12	ואם עז קרבנו והקריבו לפני יהוה.
ויק	ג	13	וסמך את-ידו על-ראשו ושחט אתו לפני אהל מועד וזרקו בני אהרן את-דמו על-המזבח סביב.
ויק	ג	14	והקריב ממנו קרבנו אשה ליהוה את-החלב המכסה את-הקרב ואת כל-החלב אשר על-הקרב.
ויק	ג	15	ואת שתי הכלית ואת-החלב אשר עלהן אשר על-הכסלים ואת-היתרת על-הכבד על-הכלית יסירנה.
ויק	ג	16	והקטירם הכהן המזבחה לחם אשה לריח ניחח כל-חלב ליהוה.
ויק	ג	17	חקת עולם לדרתיכם בכל מושבתיכם כל-חלב וכל-דם לא תאכלו.</P>
ויק	ד	1	וידבר יהוה אל-משה לאמר.
ויק	ד	2	דבר אל-בני ישראל לאמר נפש כי-תחטא בשגגה מכל מצות יהוה אשר לא תעשינה ועשה מאחת מהנה.
ויק	ד	3	אם הכהן המשיח יחטא לאשמת העם והקריב על חטאתו אשר חטא פר בן-בקר תמים ליהוה לחטאת.
ויק	ד	4	והביא את-הפר אל-פתח אהל מועד לפני יהוה וסמך את-ידו על-ראש הפר ושחט את-הפר לפני יהוה.
ויק	ד	5	ולקח הכהן המשיח מדם הפר והביא אתו אל-אהל מועד.
ויק	ד	6	וטבל הכהן את-אצבעו בדם והזה מן-הדם שבע פעמים לפני יהוה את-פני פרכת הקדש.
ויק	ד	7	ונתן הכהן מן-הדם על-קרנות מזבח קטרת הסמים לפני יהוה אשר באהל מועד ואת כל-דם הפר ישפך אל-יסוד מזבח העלה אשר-פתח אהל מועד.
ויק	ד	8	ואת-כל-חלב פר החטאת ירים ממנו את-החלב המכסה על-הקרב ואת כל-החלב אשר על-הקרב.
ויק	ד	9	ואת שתי הכלית ואת-החלב אשר עליהן אשר על-הכסלים ואת-היתרת על-הכבד על-הכליות יסירנה.
ויק	ד	10	כאשר יורם משור זבח השלמים והקטירם הכהן על מזבח העלה.
ויק	ד	11	ואת-עור הפר ואת-כל-בשרו על-ראשו ועל-כרעיו וקרבו ופרשו.
ויק	ד	12	והוציא את-כל-הפר אל-מחוץ למחנה אל-מקום טהור אל-שפך הדשן ושרף אתו על-עצים באש על-שפך הדשן ישרף.</P>
ויק	ד	13	ואם כל-עדת ישראל ישגו ונעלם דבר מעיני הקהל ועשו אחת מכל-מצות יהוה אשר לא-תעשינה ואשמו.
ויק	ד	14	ונודעה החטאת אשר חטאו עליה והקריבו הקהל פר בן-בקר לחטאת והביאו אתו לפני אהל מועד.
ויק	ד	15	וסמכו זקני העדה את-ידיהם על-ראש הפר לפני יהוה ושחט את-הפר לפני יהוה.
ויק	ד	16	והביא הכהן המשיח מדם הפר אל-אהל מועד.
ויק	ד	17	וטבל הכהן אצבעו מן-הדם והזה שבע פעמים לפני יהוה את פני הפרכת.
ויק	ד	18	ומן-הדם יתן על-קרנת המזבח אשר לפני יהוה אשר באהל מועד ואת כל-הדם ישפך אל-יסוד מזבח העלה אשר-פתח אהל מועד.
ויק	ד	19	ואת כל-חלבו ירים ממנו והקטיר המזבחה.
ויק	ד	20	ועשה לפר כאשר עשה לפר החטאת כן יעשה-לו וכפר עלהם הכהן ונסלח להם.
ויק	ד	21	והוציא את-הפר אל-מחוץ למחנה ושרף אתו כאשר שרף את הפר הראשון חטאת הקהל הוא.</P>
ויק	ד	22	אשר נשיא יחטא ועשה אחת מכל-מצות יהוה אלהיו אשר לא-תעשינה בשגגה ואשם.
ויק	ד	23	או-הודע אליו חטאתו אשר חטא בה והביא את-קרבנו שעיר עזים זכר תמים.
ויק	ד	24	וסמך ידו על-ראש השעיר ושחט אתו במקום אשר-ישחט את-העלה לפני יהוה חטאת הוא.
ויק	ד	25	ולקח הכהן מדם החטאת באצבעו ונתן על-קרנת מזבח העלה ואת-דמו ישפך אל-יסוד מזבח העלה.
ויק	ד	26	ואת-כל-חלבו יקטיר המזבחה כחלב זבח השלמים וכפר עליו הכהן מחטאתו ונסלח לו.</P>
ויק	ד	27	ואם-נפש אחת תחטא בשגגה מעם הארץ בעשתה אחת ממצות יהוה אשר לא-תעשינה ואשם.
ויק	ד	28	או הודע אליו חטאתו אשר חטא והביא קרבנו שעירת עזים תמימה נקבה על-חטאתו אשר חטא.
ויק	ד	29	וסמך את-ידו על ראש החטאת ושחט את-החטאת במקום העלה.
ויק	ד	30	ולקח הכהן מדמה באצבעו ונתן על-קרנת מזבח העלה ואת-כל-דמה ישפך אל-יסוד המזבח.
ויק	ד	31	ואת-כל-חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו.</P>
ויק	ד	32	ואם-כבש יביא קרבנו לחטאת נקבה תמימה יביאנה.
ויק	ד	33	וסמך את-ידו על ראש החטאת ושחט אתה לחטאת במקום אשר ישחט את-העלה.
ויק	ד	34	ולקח הכהן מדם החטאת באצבעו ונתן על-קרנת מזבח העלה ואת-כל-דמה ישפך אל-יסוד המזבח.
ויק	ד	35	ואת-כל-חלבה יסיר כאשר יוסר חלב-הכשב מזבח השלמים והקטיר הכהן אתם המזבחה על אשי יהוה וכפר עליו הכהן על-חטאתו אשר-חטא ונסלח לו.</P>
ויק	ה	1	ונפש כי-תחטא ושמעה קול אלה והוא עד או ראה או ידע אם-לוא יגיד ונשא עונו.
ויק	ה	2	או נפש אשר תגע בכל-דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם.
ויק	ה	3	או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם.
ויק	ה	4	או נפש כי תשבע לבטא בשפתים להרע או להיטיב לכל אשר יבטא האדם בשבעה ונעלם ממנו והוא-ידע ואשם לאחת מאלה.
ויק	ה	5	והיה כי-יאשם לאחת מאלה והתודה אשר חטא עליה.
ויק	ה	6	והביא את-אשמו ליהוה על חטאתו אשר חטא נקבה מן-הצאן כשבה או-שעירת עזים לחטאת וכפר עליו הכהן מחטאתו.
ויק	ה	7	ואם-לא תגיע ידו די שה והביא את-אשמו אשר חטא שתי תרים או-שני בני-יונה ליהוה אחד לחטאת ואחד לעלה.
ויק	ה	8	והביא אתם אל-הכהן והקריב את-אשר לחטאת ראשונה ומלק את-ראשו ממול ערפו ולא יבדיל.
ויק	ה	9	והזה מדם החטאת על-קיר המזבח והנשאר בדם ימצה אל-יסוד המזבח חטאת הוא.
ויק	ה	10	ואת-השני יעשה עלה כמשפט וכפר עליו הכהן מחטאתו אשר-חטא ונסלח לו.</P>
ויק	ה	11	ואם-לא תשיג ידו לשתי תרים או לשני בני-יונה והביא את-קרבנו אשר חטא עשירת האפה סלת לחטאת לא-ישים עליה שמן ולא-יתן עליה לבנה כי חטאת הוא.
ויק	ה	12	והביאה אל-הכהן וקמץ הכהן ממנה מלוא קמצו את-אזכרתה והקטיר המזבחה על אשי יהוה חטאת הוא.
ויק	ה	13	וכפר עליו הכהן על-חטאתו אשר-חטא מאחת מאלה ונסלח לו והיתה לכהן כמנחה.</P>
ויק	ה	14	וידבר יהוה אל-משה לאמר.
ויק	ה	15	נפש כי-תמעל מעל וחטאה בשגגה מקדשי יהוה והביא את-אשמו ליהוה איל תמים מן-הצאן בערכך כסף-שקלים בשקל-הקדש לאשם.
ויק	ה	16	ואת אשר חטא מן-הקדש ישלם ואת-חמישתו יוסף עליו ונתן אתו לכהן והכהן יכפר עליו באיל האשם ונסלח לו.</P>
ויק	ה	17	ואם-נפש כי תחטא ועשתה אחת מכל-מצות יהוה אשר לא תעשינה ולא-ידע ואשם ונשא עונו.
ויק	ה	18	והביא איל תמים מן-הצאן בערכך לאשם אל-הכהן וכפר עליו הכהן על שגגתו אשר-שגג והוא לא-ידע ונסלח לו.
ויק	ה	19	אשם הוא אשם אשם ליהוה.</P>
ויק	ה	20	וידבר יהוה אל-משה לאמר.
ויק	ה	21	נפש כי תחטא ומעלה מעל ביהוה וכחש בעמיתו בפקדון או-בתשומת יד או בגזל או עשק את-עמיתו.
ויק	ה	22	או-מצא אבדה וכחש בה ונשבע על-שקר על-אחת מכל אשר-יעשה האדם לחטא בהנה.
ויק	ה	23	והיה כי-יחטא ואשם והשיב את-הגזלה אשר גזל או את-העשק אשר עשק או את-הפקדון אשר הפקד אתו או את-האבדה אשר מצא.
ויק	ה	24	או מכל אשר-ישבע עליו לשקר ושלם אתו בראשו וחמשתיו יסף עליו לאשר הוא לו יתננו ביום אשמתו.
ויק	ה	25	ואת-אשמו יביא ליהוה איל תמים מן-הצאן בערכך לאשם אל-הכהן.
ויק	ה	26	וכפר עליו הכהן לפני יהוה ונסלח לו על-אחת מכל אשר-יעשה לאשמה בה.</P>
ויק	ו	1	וידבר יהוה אל-משה לאמר.
ויק	ו	2	צו את-אהרן ואת-בניו לאמר זאת תורת העלה הוא העלה על מוקדה על-המזבח כל-הלילה עד-הבקר ואש המזבח תוקד בו.
ויק	ו	3	ולבש הכהן מדו בד ומכנסי-בד ילבש על-בשרו והרים את-הדשן אשר תאכל האש את-העלה על-המזבח ושמו אצל המזבח.
ויק	ו	4	ופשט את-בגדיו ולבש בגדים אחרים והוציא את-הדשן אל-מחוץ למחנה אל-מקום טהור.
ויק	ו	5	והאש על-המזבח תוקד-בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים.
ויק	ו	6	אש תמיד תוקד על-המזבח לא תכבה.</P>
ויק	ו	7	וזאת תורת המנחה הקרב אתה בני-אהרן לפני יהוה אל-פני המזבח.
ויק	ו	8	והרים ממנו בקמצו מסלת המנחה ומשמנה ואת כל-הלבנה אשר על-המנחה והקטיר המזבח ריח ניחח אזכרתה ליהוה.
ויק	ו	9	והנותרת ממנה יאכלו אהרן ובניו מצות תאכל במקום קדש בחצר אהל-מועד יאכלוה.
ויק	ו	10	לא תאפה חמץ חלקם נתתי אתה מאשי קדש קדשים הוא כחטאת וכאשם.
ויק	ו	11	כל-זכר בבני אהרן יאכלנה חק-עולם לדרתיכם מאשי יהוה כל אשר-יגע בהם יקדש.</P>
ויק	ו	12	וידבר יהוה אל-משה לאמר.
ויק	ו	13	זה קרבן אהרן ובניו אשר-יקריבו ליהוה ביום המשח אתו עשירת האפה סלת מנחה תמיד מחציתה בבקר ומחציתה בערב.
ויק	ו	14	על-מחבת בשמן תעשה מרבכת תביאנה תפיני מנחת פתים תקריב ריח-ניחח ליהוה.
ויק	ו	15	והכהן המשיח תחתיו מבניו יעשה אתה חק-עולם ליהוה כליל תקטר.
ויק	ו	16	וכל-מנחת כהן כליל תהיה לא תאכל.</P>
ויק	ו	17	וידבר יהוה אל-משה לאמר.
ויק	ו	18	דבר אל-אהרן ואל-בניו לאמר זאת תורת החטאת במקום אשר תשחט העלה תשחט החטאת לפני יהוה קדש קדשים הוא.
ויק	ו	19	הכהן המחטא אתה יאכלנה במקום קדש תאכל בחצר אהל מועד.
ויק	ו	20	כל אשר-יגע בבשרה יקדש ואשר יזה מדמה על-הבגד אשר יזה עליה תכבס במקום קדש.
ויק	ו	21	וכלי-חרש אשר תבשל-בו ישבר ואם-בכלי נחשת בשלה ומרק ושטף במים.
ויק	ו	22	כל-זכר בכהנים יאכל אתה קדש קדשים הוא.
ויק	ו	23	וכל-חטאת אשר יובא מדמה אל-אהל מועד לכפר בקדש לא תאכל באש תשרף.</P>
ויק	ז	1	וזאת תורת האשם קדש קדשים הוא.
ויק	ז	2	במקום אשר ישחטו את-העלה ישחטו את-האשם ואת-דמו יזרק על-המזבח סביב.
ויק	ז	3	ואת כל-חלבו יקריב ממנו את האליה ואת-החלב המכסה את-הקרב.
ויק	ז	4	ואת שתי הכלית ואת-החלב אשר עליהן אשר על-הכסלים ואת-היתרת על-הכבד על-הכלית יסירנה.
ויק	ז	5	והקטיר אתם הכהן המזבחה אשה ליהוה אשם הוא.
ויק	ז	6	כל-זכר בכהנים יאכלנו במקום קדוש יאכל קדש קדשים הוא.
ויק	ז	7	כחטאת כאשם תורה אחת להם הכהן אשר יכפר-בו לו יהיה.
ויק	ז	8	והכהן המקריב את-עלת איש עור העלה אשר הקריב לכהן לו יהיה.
ויק	ז	9	וכל-מנחה אשר תאפה בתנור וכל-נעשה במרחשת ועל-מחבת לכהן המקריב אתה לו תהיה.
ויק	ז	10	וכל-מנחה בלולה-בשמן וחרבה לכל-בני אהרן תהיה איש כאחיו.</P>
ויק	ז	11	וזאת תורת זבח השלמים אשר יקריב ליהוה.
ויק	ז	12	אם על-תודה יקריבנו והקריב על-זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן.
ויק	ז	13	על-חלת לחם חמץ יקריב קרבנו על-זבח תודת שלמיו.
ויק	ז	14	והקריב ממנו אחד מכל-קרבן תרומה ליהוה לכהן הזרק את-דם השלמים לו יהיה.
ויק	ז	15	ובשר זבח תודת שלמיו ביום קרבנו יאכל לא-יניח ממנו עד-בקר.
ויק	ז	16	ואם-נדר או נדבה זבח קרבנו ביום הקריבו את-זבחו יאכל וממחרת והנותר ממנו יאכל.
ויק	ז	17	והנותר מבשר הזבח ביום השלישי באש ישרף.
ויק	ז	18	ואם האכל יאכל מבשר-זבח שלמיו ביום השלישי לא ירצה המקריב אתו לא יחשב לו פגול יהיה והנפש האכלת ממנו עונה תשא.
ויק	ז	19	והבשר אשר-יגע בכל-טמא לא יאכל באש ישרף והבשר כל-טהור יאכל בשר.
ויק	ז	20	והנפש אשר-תאכל בשר מזבח השלמים אשר ליהוה וטמאתו עליו ונכרתה הנפש ההוא מעמיה.
ויק	ז	21	ונפש כי-תגע בכל-טמא בטמאת אדם או בבהמה טמאה או בכל-שקץ טמא ואכל מבשר-זבח השלמים אשר ליהוה ונכרתה הנפש ההוא מעמיה.</P>
ויק	ז	22	וידבר יהוה אל-משה לאמר.
ויק	ז	23	דבר אל-בני ישראל לאמר כל-חלב שור וכשב ועז לא תאכלו.
ויק	ז	24	וחלב נבלה וחלב טרפה יעשה לכל-מלאכה ואכל לא תאכלהו.
ויק	ז	25	כי כל-אכל חלב מן-הבהמה אשר יקריב ממנה אשה ליהוה ונכרתה הנפש האכלת מעמיה.
ויק	ז	26	וכל-דם לא תאכלו בכל מושבתיכם לעוף ולבהמה.
ויק	ז	27	כל-נפש אשר-תאכל כל-דם ונכרתה הנפש ההוא מעמיה.
ויק	ז	28	וידבר יהוה אל-משה לאמר.
ויק	ז	29	דבר אל-בני ישראל לאמר המקריב את-זבח שלמיו ליהוה יביא את-קרבנו ליהוה מזבח שלמיו.
ויק	ז	30	ידיו תביאינה את אשי יהוה את-החלב על-החזה יביאנו את החזה להניף אתו תנופה לפני יהוה.
ויק	ז	31	והקטיר הכהן את-החלב המזבחה והיה החזה לאהרן ולבניו.
ויק	ז	32	ואת שוק הימין תתנו תרומה לכהן מזבחי שלמיכם.
ויק	ז	33	המקריב את-דם השלמים ואת-החלב מבני אהרן לו תהיה שוק הימין למנה.
ויק	ז	34	כי את-חזה התנופה ואת שוק התרומה לקחתי מאת בני-ישראל מזבחי שלמיהם ואתן אתם לאהרן הכהן ולבניו לחק-עולם מאת בני ישראל.
ויק	ז	35	זאת משחת אהרן ומשחת בניו מאשי יהוה ביום הקריב אתם לכהן ליהוה.
ויק	ז	36	אשר צוה יהוה לתת להם ביום משחו אתם מאת בני ישראל חקת עולם לדרתם.
ויק	ז	37	זאת התורה לעלה למנחה ולחטאת ולאשם ולמלואים ולזבח השלמים.
ויק	ז	38	אשר צוה יהוה את-משה בהר סיני ביום צותו את-בני ישראל להקריב את-קרבניהם ליהוה במדבר סיני.</P>
ויק	ח	1	וידבר יהוה אל-משה לאמר.
ויק	ח	2	קח את-אהרן ואת-בניו אתו ואת הבגדים ואת שמן המשחה ואת פר החטאת ואת שני האילים ואת סל המצות.
ויק	ח	3	ואת כל-העדה הקהל אל-פתח אהל מועד.
ויק	ח	4	ויעש משה כאשר צוה יהוה אתו ותקהל העדה אל-פתח אהל מועד.
ויק	ח	5	ויאמר משה אל-העדה זה הדבר אשר-צוה יהוה לעשות.
ויק	ח	6	ויקרב משה את-אהרן ואת-בניו וירחץ אתם במים.
ויק	ח	7	ויתן עליו את-הכתנת ויחגר אתו באבנט וילבש אתו את-המעיל ויתן עליו את-האפד ויחגר אתו בחשב האפד ויאפד לו בו.
ויק	ח	8	וישם עליו את-החשן ויתן אל-החשן את-האורים ואת-התמים.
ויק	ח	9	וישם את-המצנפת על-ראשו וישם על-המצנפת אל-מול פניו את ציץ הזהב נזר הקדש כאשר צוה יהוה את-משה.
ויק	ח	10	ויקח משה את-שמן המשחה וימשח את-המשכן ואת-כל-אשר-בו ויקדש אתם.
ויק	ח	11	ויז ממנו על-המזבח שבע פעמים וימשח את-המזבח ואת-כל-כליו ואת-הכיר ואת-כנו לקדשם.
ויק	ח	12	ויצק משמן המשחה על ראש אהרן וימשח אתו לקדשו.
ויק	ח	13	ויקרב משה את-בני אהרן וילבשם כתנת ויחגר אתם אבנט ויחבש להם מגבעות כאשר צוה יהוה את-משה.
ויק	ח	14	ויגש את פר החטאת ויסמך אהרן ובניו את-ידיהם על-ראש פר החטאת.
ויק	ח	15	וישחט ויקח משה את-הדם ויתן על-קרנות המזבח סביב באצבעו ויחטא את-המזבח ואת-הדם יצק אל-יסוד המזבח ויקדשהו לכפר עליו.
ויק	ח	16	ויקח את-כל-החלב אשר על-הקרב ואת יתרת הכבד ואת-שתי הכלית ואת-חלבהן ויקטר משה המזבחה.
ויק	ח	17	ואת-הפר ואת-ערו ואת-בשרו ואת-פרשו שרף באש מחוץ למחנה כאשר צוה יהוה את-משה.
ויק	ח	18	ויקרב את איל העלה ויסמכו אהרן ובניו את-ידיהם על-ראש האיל.
ויק	ח	19	וישחט ויזרק משה את-הדם על-המזבח סביב.
ויק	ח	20	ואת-האיל נתח לנתחיו ויקטר משה את-הראש ואת-הנתחים ואת-הפדר.
ויק	ח	21	ואת-הקרב ואת-הכרעים רחץ במים ויקטר משה את-כל-האיל המזבחה עלה הוא לריח-ניחח אשה הוא ליהוה כאשר צוה יהוה את-משה.
ויק	ח	22	ויקרב את-האיל השני איל המלאים ויסמכו אהרן ובניו את-ידיהם על-ראש האיל.
ויק	ח	23	וישחט ויקח משה מדמו ויתן על-תנוך אזן-אהרן הימנית ועל-בהן ידו הימנית ועל-בהן רגלו הימנית.
ויק	ח	24	ויקרב את-בני אהרן ויתן משה מן-הדם על-תנוך אזנם הימנית ועל-בהן ידם הימנית ועל-בהן רגלם הימנית ויזרק משה את-הדם על-המזבח סביב.
ויק	ח	25	ויקח את-החלב ואת-האליה ואת-כל-החלב אשר על-הקרב ואת יתרת הכבד ואת-שתי הכלית ואת-חלבהן ואת שוק הימין.
ויק	ח	26	ומסל המצות אשר לפני יהוה לקח חלת מצה אחת וחלת לחם שמן אחת ורקיק אחד וישם על-החלבים ועל שוק הימין.
ויק	ח	27	ויתן את-הכל על כפי אהרן ועל כפי בניו וינף אתם תנופה לפני יהוה.
ויק	ח	28	ויקח משה אתם מעל כפיהם ויקטר המזבחה על-העלה מלאים הם לריח ניחח אשה הוא ליהוה.
ויק	ח	29	ויקח משה את-החזה ויניפהו תנופה לפני יהוה מאיל המלאים למשה היה למנה כאשר צוה יהוה את-משה.
ויק	ח	30	ויקח משה משמן המשחה ומן-הדם אשר על-המזבח ויז על-אהרן על-בגדיו ועל-בניו ועל-בגדי בניו אתו ויקדש את-אהרן את-בגדיו ואת-בניו ואת-בגדי בניו אתו.
ויק	ח	31	ויאמר משה אל-אהרן ואל-בניו בשלו את-הבשר פתח אהל מועד ושם תאכלו אתו ואת-הלחם אשר בסל המלאים כאשר צויתי לאמר אהרן ובניו יאכלהו.
ויק	ח	32	והנותר בבשר ובלחם באש תשרפו.
ויק	ח	33	ומפתח אהל מועד לא תצאו שבעת ימים עד יום מלאת ימי מלאיכם כי שבעת ימים ימלא את-ידכם.
ויק	ח	34	כאשר עשה ביום הזה צוה יהוה לעשת לכפר עליכם.
ויק	ח	35	ופתח אהל מועד תשבו יומם ולילה שבעת ימים ושמרתם את-משמרת יהוה ולא תמותו כי-כן צויתי.
ויק	ח	36	ויעש אהרן ובניו את כל-הדברים אשר-צוה יהוה ביד-משה.</P>
ויק	ט	1	ויהי ביום השמיני קרא משה לאהרן ולבניו ולזקני ישראל.
ויק	ט	2	ויאמר אל-אהרן קח-לך עגל בן-בקר לחטאת ואיל לעלה תמימם והקרב לפני יהוה.
ויק	ט	3	ואל-בני ישראל תדבר לאמר קחו שעיר-עזים לחטאת ועגל וכבש בני-שנה תמימם לעלה.
ויק	ט	4	ושור ואיל לשלמים לזבח לפני יהוה ומנחה בלולה בשמן כי היום יהוה נראה אליכם.
ויק	ט	5	ויקחו את אשר צוה משה אל-פני אהל מועד ויקרבו כל-העדה ויעמדו לפני יהוה.
ויק	ט	6	ויאמר משה זה הדבר אשר-צוה יהוה תעשו וירא אליכם כבוד יהוה.
ויק	ט	7	ויאמר משה אל-אהרן קרב אל-המזבח ועשה את-חטאתך ואת-עלתך וכפר בעדך ובעד העם ועשה את-קרבן העם וכפר בעדם כאשר צוה יהוה.
ויק	ט	8	ויקרב אהרן אל-המזבח וישחט את-עגל החטאת אשר-לו.
ויק	ט	9	ויקרבו בני אהרן את-הדם אליו ויטבל אצבעו בדם ויתן על-קרנות המזבח ואת-הדם יצק אל-יסוד המזבח.
ויק	ט	10	ואת-החלב ואת-הכלית ואת-היתרת מן-הכבד מן-החטאת הקטיר המזבחה כאשר צוה יהוה את-משה.
ויק	ט	11	ואת-הבשר ואת-העור שרף באש מחוץ למחנה.
ויק	ט	12	וישחט את-העלה וימצאו בני אהרן אליו את-הדם ויזרקהו על-המזבח סביב.
ויק	ט	13	ואת-העלה המציאו אליו לנתחיה ואת-הראש ויקטר על-המזבח.
ויק	ט	14	וירחץ את-הקרב ואת-הכרעים ויקטר על-העלה המזבחה.
ויק	ט	15	ויקרב את קרבן העם ויקח את-שעיר החטאת אשר לעם וישחטהו ויחטאהו כראשון.
ויק	ט	16	ויקרב את-העלה ויעשה כמשפט.
ויק	ט	17	ויקרב את-המנחה וימלא כפו ממנה ויקטר על-המזבח מלבד עלת הבקר.
ויק	ט	18	וישחט את-השור ואת-האיל זבח השלמים אשר לעם וימצאו בני אהרן את-הדם אליו ויזרקהו על-המזבח סביב.
ויק	ט	19	ואת-החלבים מן-השור ומן-האיל האליה והמכסה והכלית ויתרת הכבד.
ויק	ט	20	וישימו את-החלבים על-החזות ויקטר החלבים המזבחה.
ויק	ט	21	ואת החזות ואת שוק הימין הניף אהרן תנופה לפני יהוה כאשר צוה משה.
ויק	ט	22	וישא אהרן את-ידו אל-העם ויברכם וירד מעשת החטאת והעלה והשלמים.
ויק	ט	23	ויבא משה ואהרן אל-אהל מועד ויצאו ויברכו את-העם וירא כבוד-יהוה אל-כל-העם.
ויק	ט	24	ותצא אש מלפני יהוה ותאכל על-המזבח את-העלה ואת-החלבים וירא כל-העם וירנו ויפלו על-פניהם.</P>
ויק	טו	1	וידבר יהוה אל-משה ואל-אהרן לאמר.
ויק	טו	2	דברו אל-בני ישראל ואמרתם אלהם איש איש כי יהיה זב מבשרו זובו טמא הוא.
ויק	טו	3	וזאת תהיה טמאתו בזובו רר בשרו את-זובו או-החתים בשרו מזובו טמאתו הוא.
ויק	טו	4	כל-המשכב אשר ישכב עליו הזב יטמא וכל-הכלי אשר-ישב עליו יטמא.
ויק	טו	5	ואיש אשר יגע במשכבו יכבס בגדיו ורחץ במים וטמא עד-הערב.
ויק	טו	6	והישב על-הכלי אשר-ישב עליו הזב יכבס בגדיו ורחץ במים וטמא עד-הערב.
ויק	טו	7	והנגע בבשר הזב יכבס בגדיו ורחץ במים וטמא עד-הערב.
ויק	טו	8	וכי-ירק הזב בטהור וכבס בגדיו ורחץ במים וטמא עד-הערב.
ויק	טו	9	וכל-המרכב אשר ירכב עליו הזב יטמא.
ויק	טו	10	וכל-הנגע בכל אשר יהיה תחתיו יטמא עד-הערב והנושא אותם יכבס בגדיו ורחץ במים וטמא עד-הערב.
ויק	טו	11	וכל אשר יגע-בו הזב וידיו לא-שטף במים וכבס בגדיו ורחץ במים וטמא עד-הערב.
ויק	טו	12	וכלי-חרש אשר-יגע-בו הזב ישבר וכל-כלי-עץ ישטף במים.
ויק	טו	13	וכי-יטהר הזב מזובו וספר לו שבעת ימים לטהרתו וכבס בגדיו ורחץ בשרו במים חיים וטהר.
ויק	טו	14	וביום השמיני יקח-לו שתי תרים או שני בני יונה ובא לפני יהוה אל-פתח אהל מועד ונתנם אל-הכהן.
ויק	טו	15	ועשה אתם הכהן אחד חטאת והאחד עלה וכפר עליו הכהן לפני יהוה מזובו.</P>
ויק	טו	16	ואיש כי-תצא ממנו שכבת-זרע ורחץ במים את-כל-בשרו וטמא עד-הערב.
ויק	טו	17	וכל-בגד וכל-עור אשר-יהיה עליו שכבת-זרע וכבס במים וטמא עד-הערב.
ויק	טו	18	ואשה אשר ישכב איש אתה שכבת-זרע ורחצו במים וטמאו עד-הערב.</P>
ויק	טו	19	ואשה כי-תהיה זבה דם יהיה זבה בבשרה שבעת ימים תהיה בנדתה וכל-הנגע בה יטמא עד-הערב.
ויק	טו	20	וכל אשר תשכב עליו בנדתה יטמא וכל אשר-תשב עליו יטמא.
ויק	טו	21	וכל-הנגע במשכבה יכבס בגדיו ורחץ במים וטמא עד-הערב.
ויק	טו	22	וכל-הנגע בכל-כלי אשר-תשב עליו יכבס בגדיו ורחץ במים וטמא עד-הערב.
ויק	טו	23	ואם על-המשכב הוא או על-הכלי אשר-הוא ישבת-עליו בנגעו-בו יטמא עד-הערב.
ויק	טו	24	ואם שכב ישכב איש אתה ותהי נדתה עליו וטמא שבעת ימים וכל-המשכב אשר-ישכב עליו יטמא.</P>
ויק	טו	25	ואשה כי-יזוב זוב דמה ימים רבים בלא עת-נדתה או כי-תזוב על-נדתה כל-ימי זוב טמאתה כימי נדתה תהיה טמאה הוא.
ויק	טו	26	כל-המשכב אשר-תשכב עליו כל-ימי זובה כמשכב נדתה יהיה-לה וכל-הכלי אשר תשב עליו טמא יהיה כטמאת נדתה.
ויק	טו	27	וכל-הנוגע בם יטמא וכבס בגדיו ורחץ במים וטמא עד-הערב.
ויק	טו	28	ואם-טהרה מזובה וספרה לה שבעת ימים ואחר תטהר.
ויק	טו	29	וביום השמיני תקח-לה שתי תרים או שני בני יונה והביאה אותם אל-הכהן אל-פתח אהל מועד.
ויק	טו	30	ועשה הכהן את-האחד חטאת ואת-האחד עלה וכפר עליה הכהן לפני יהוה מזוב טמאתה.
ויק	טו	31	והזרתם את-בני-ישראל מטמאתם ולא ימתו בטמאתם בטמאם את-משכני אשר בתוכם.
ויק	טו	32	זאת תורת הזב ואשר תצא ממנו שכבת-זרע לטמאה-בה.
ויק	טו	33	והדוה בנדתה והזב את-זובו לזכר ולנקבה ולאיש אשר ישכב עם-טמאה.</P>
ויק	טז	1	וידבר יהוה אל-משה אחרי מות שני בני אהרן בקרבתם לפני-יהוה וימתו.
ויק	טז	2	ויאמר יהוה אל-משה דבר אל-אהרן אחיך ואל-יבא בכל-עת אל-הקדש מבית לפרכת אל-פני הכפרת אשר על-הארן ולא ימות כי בענן אראה על-הכפרת.
ויק	טז	3	בזאת יבא אהרן אל-הקדש בפר בן-בקר לחטאת ואיל לעלה.
ויק	טז	4	כתנת-בד קדש ילבש ומכנסי-בד יהיו על-בשרו ובאבנט בד יחגר ובמצנפת בד יצנף בגדי-קדש הם ורחץ במים את-בשרו ולבשם.
ויק	טז	5	ומאת עדת בני ישראל יקח שני-שעירי עזים לחטאת ואיל אחד לעלה.
ויק	טז	6	והקריב אהרן את-פר החטאת אשר-לו וכפר בעדו ובעד ביתו.
ויק	טז	7	ולקח את-שני השעירם והעמיד אתם לפני יהוה פתח אהל מועד.
ויק	טז	8	ונתן אהרן על-שני השעירם גרלות גורל אחד ליהוה וגורל אחד לעזאזל.
ויק	טז	9	והקריב אהרן את-השעיר אשר עלה עליו הגורל ליהוה ועשהו חטאת.
ויק	טז	10	והשעיר אשר עלה עליו הגורל לעזאזל יעמד-חי לפני יהוה לכפר עליו לשלח אתו לעזאזל המדברה.
ויק	טז	11	והקריב אהרן את-פר החטאת אשר-לו וכפר בעדו ובעד ביתו ושחט את-פר החטאת אשר-לו.
ויק	טז	12	ולקח מלא-המחתה גחלי-אש מעל המזבח מלפני יהוה ומלא חפניו קטרת סמים דקה והביא מבית לפרכת.
ויק	טז	13	ונתן את-הקטרת על-האש לפני יהוה וכסה ענן הקטרת את-הכפרת אשר על-העדות ולא ימות.
ויק	טז	14	ולקח מדם הפר והזה באצבעו על-פני הכפרת קדמה ולפני הכפרת יזה שבע-פעמים מן-הדם באצבעו.
ויק	טז	15	ושחט את-שעיר החטאת אשר לעם והביא את-דמו אל-מבית לפרכת ועשה את-דמו כאשר עשה לדם הפר והזה אתו על-הכפרת ולפני הכפרת.
ויק	טז	16	וכפר על-הקדש מטמאת בני ישראל ומפשעיהם לכל-חטאתם וכן יעשה לאהל מועד השכן אתם בתוך טמאתם.
ויק	טז	17	וכל-אדם לא-יהיה באהל מועד בבאו לכפר בקדש עד-צאתו וכפר בעדו ובעד ביתו ובעד כל-קהל ישראל.
ויק	טז	18	ויצא אל-המזבח אשר לפני-יהוה וכפר עליו ולקח מדם הפר ומדם השעיר ונתן על-קרנות המזבח סביב.
ויק	טז	19	והזה עליו מן-הדם באצבעו שבע פעמים וטהרו וקדשו מטמאת בני ישראל.
ויק	טז	20	וכלה מכפר את-הקדש ואת-אהל מועד ואת-המזבח והקריב את-השעיר החי.
ויק	טז	21	וסמך אהרן את-שתי ידו על ראש השעיר החי והתודה עליו את-כל-עונת בני ישראל ואת-כל-פשעיהם לכל-חטאתם ונתן אתם על-ראש השעיר ושלח ביד-איש עתי המדברה.
ויק	טז	22	ונשא השעיר עליו את-כל-עונתם אל-ארץ גזרה ושלח את-השעיר במדבר.
ויק	טז	23	ובא אהרן אל-אהל מועד ופשט את-בגדי הבד אשר לבש בבאו אל-הקדש והניחם שם.
ויק	טז	24	ורחץ את-בשרו במים במקום קדוש ולבש את-בגדיו ויצא ועשה את-עלתו ואת-עלת העם וכפר בעדו ובעד העם.
ויק	טז	25	ואת חלב החטאת יקטיר המזבחה.
ויק	טז	26	והמשלח את-השעיר לעזאזל יכבס בגדיו ורחץ את-בשרו במים ואחרי-כן יבוא אל-המחנה.
ויק	טז	27	ואת פר החטאת ואת שעיר החטאת אשר הובא את-דמם לכפר בקדש יוציא אל-מחוץ למחנה ושרפו באש את-ערתם ואת-בשרם ואת-פרשם.
ויק	טז	28	והשרף אתם יכבס בגדיו ורחץ את-בשרו במים ואחרי-כן יבוא אל-המחנה.
ויק	טז	29	והיתה לכם לחקת עולם בחדש השביעי בעשור לחדש תענו את-נפשתיכם וכל-מלאכה לא תעשו האזרח והגר הגר בתוככם.
ויק	טז	30	כי-ביום הזה יכפר עליכם לטהר אתכם מכל חטאתיכם לפני יהוה תטהרו.
ויק	טז	31	שבת שבתון היא לכם ועניתם את-נפשתיכם חקת עולם.
ויק	טז	32	וכפר הכהן אשר-ימשח אתו ואשר ימלא את-ידו לכהן תחת אביו ולבש את-בגדי הבד בגדי הקדש.
ויק	טז	33	וכפר את-מקדש הקדש ואת-אהל מועד ואת-המזבח יכפר ועל הכהנים ועל-כל-עם הקהל יכפר.
ויק	טז	34	והיתה-זאת לכם לחקת עולם לכפר על-בני ישראל מכל-חטאתם אחת בשנה ויעש כאשר צוה יהוה את-משה.</P>
ויק	י	1	ויקחו בני-אהרן נדב ואביהוא איש מחתתו ויתנו בהן אש וישימו עליה קטרת ויקריבו לפני יהוה אש זרה אשר לא צוה אתם.
ויק	י	2	ותצא אש מלפני יהוה ותאכל אותם וימתו לפני יהוה.
ויק	י	3	ויאמר משה אל-אהרן הוא אשר-דבר יהוה לאמר בקרבי אקדש ועל-פני כל-העם אכבד וידם אהרן.
ויק	י	4	ויקרא משה אל-מישאל ואל אלצפן בני עזיאל דד אהרן ויאמר אלהם קרבו שאו את-אחיכם מאת פני-הקדש אל-מחוץ למחנה.
ויק	י	5	ויקרבו וישאם בכתנתם אל-מחוץ למחנה כאשר דבר משה.
ויק	י	6	ויאמר משה אל-אהרן ולאלעזר ולאיתמר בניו ראשיכם אל-תפרעו ובגדיכם לא-תפרמו ולא תמתו ועל כל-העדה יקצף ואחיכם כל-בית ישראל יבכו את-השרפה אשר שרף יהוה.
ויק	י	7	ומפתח אהל מועד לא תצאו פן-תמתו כי-שמן משחת יהוה עליכם ויעשו כדבר משה.</P>
ויק	י	8	וידבר יהוה אל-אהרן לאמר.
ויק	י	9	יין ושכר אל-תשת אתה ובניך אתך בבאכם אל-אהל מועד ולא תמתו חקת עולם לדרתיכם.
ויק	י	10	ולהבדיל בין הקדש ובין החל ובין הטמא ובין הטהור.
ויק	י	11	ולהורת את-בני ישראל את כל-החקים אשר דבר יהוה אליהם ביד-משה.</P>
ויק	י	12	וידבר משה אל-אהרן ואל אלעזר ואל-איתמר בניו הנותרים קחו את-המנחה הנותרת מאשי יהוה ואכלוה מצות אצל המזבח כי קדש קדשים הוא.
ויק	י	13	ואכלתם אתה במקום קדוש כי חקך וחק-בניך הוא מאשי יהוה כי-כן צויתי.
ויק	י	14	ואת חזה התנופה ואת שוק התרומה תאכלו במקום טהור אתה ובניך ובנתיך אתך כי-חקך וחק-בניך נתנו מזבחי שלמי בני ישראל.
ויק	י	15	שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק-עולם כאשר צוה יהוה.
ויק	י	16	ואת שעיר החטאת דרש דרש משה והנה שרף ויקצף על-אלעזר ועל-איתמר בני אהרן הנותרם לאמר.
ויק	י	17	מדוע לא-אכלתם את-החטאת במקום הקדש כי קדש קדשים הוא ואתה נתן לכם לשאת את-עון העדה לכפר עליהם לפני יהוה.
ויק	י	18	הן לא-הובא את-דמה אל-הקדש פנימה אכול תאכלו אתה בקדש כאשר צויתי.
ויק	י	19	וידבר אהרן אל-משה הן היום הקריבו את-חטאתם ואת-עלתם לפני יהוה ותקראנה אתי כאלה ואכלתי חטאת היום הייטב בעיני יהוה.
ויק	י	20	וישמע משה וייטב בעיניו.</P>
ויק	יא	1	וידבר יהוה אל-משה ואל-אהרן לאמר אלהם.
ויק	יא	2	דברו אל-בני ישראל לאמר זאת החיה אשר תאכלו מכל-הבהמה אשר על-הארץ.
ויק	יא	3	כל מפרסת פרסה ושסעת שסע פרסת מעלת גרה בבהמה אתה תאכלו.
ויק	יא	4	אך את-זה לא תאכלו ממעלי הגרה וממפרסי הפרסה את-הגמל כי-מעלה גרה הוא ופרסה איננו מפריס טמא הוא לכם.
ויק	יא	5	ואת-השפן כי-מעלה גרה הוא ופרסה לא יפריס טמא הוא לכם.
ויק	יא	6	ואת-הארנבת כי-מעלת גרה הוא ופרסה לא הפריסה טמאה הוא לכם.
ויק	יא	7	ואת-החזיר כי-מפריס פרסה הוא ושסע שסע פרסה והוא גרה לא-יגר טמא הוא לכם.
ויק	יא	8	מבשרם לא תאכלו ובנבלתם לא תגעו טמאים הם לכם.
ויק	יא	9	את-זה תאכלו מכל אשר במים כל אשר-לו סנפיר וקשקשת במים בימים ובנחלים אתם תאכלו.
ויק	יא	10	וכל אשר אין-לו סנפיר וקשקשת בימים ובנחלים מכל שרץ המים ומכל נפש החיה אשר במים שקץ הם לכם.
ויק	יא	11	ושקץ יהיו לכם מבשרם לא תאכלו ואת-נבלתם תשקצו.
ויק	יא	12	כל אשר אין-לו סנפיר וקשקשת במים שקץ הוא לכם.
ויק	יא	13	ואת-אלה תשקצו מן-העוף לא יאכלו שקץ הם את-הנשר ואת-הפרס ואת העזניה.
ויק	יא	14	ואת-הדאה ואת-האיה למינה.
ויק	יא	15	את כל-ערב למינו.
ויק	יא	16	ואת בת היענה ואת-התחמס ואת-השחף ואת-הנץ למינהו.
ויק	יא	17	ואת-הכוס ואת-השלך ואת-הינשוף.
ויק	יא	18	ואת-התנשמת ואת-הקאת ואת-הרחם.
ויק	יא	19	ואת החסידה האנפה למינה ואת-הדוכיפת ואת-העטלף.
ויק	יא	20	כל שרץ העוף ההלך על-ארבע שקץ הוא לכם.
ויק	יא	21	אך את-זה תאכלו מכל שרץ העוף ההלך על-ארבע אשר-לא כרעים ממעל לרגליו לנתר בהן על-הארץ.
ויק	יא	22	את-אלה מהם תאכלו את-הארבה למינו ואת-הסלעם למינהו ואת-החרגל למינהו ואת-החגב למינהו.
ויק	יא	23	וכל שרץ העוף אשר-לו ארבע רגלים שקץ הוא לכם.
ויק	יא	24	ולאלה תטמאו כל-הנגע בנבלתם יטמא עד-הערב.
ויק	יא	25	וכל-הנשא מנבלתם יכבס בגדיו וטמא עד-הערב.
ויק	יא	26	לכל-הבהמה אשר הוא מפרסת פרסה ושסע איננה שסעת וגרה איננה מעלה טמאים הם לכם כל-הנגע בהם יטמא.
ויק	יא	27	וכל הולך על-כפיו בכל-החיה ההלכת על-ארבע טמאים הם לכם כל-הנגע בנבלתם יטמא עד-הערב.
ויק	יא	28	והנשא את-נבלתם יכבס בגדיו וטמא עד-הערב טמאים המה לכם.</P>
ויק	יא	29	וזה לכם הטמא בשרץ השרץ על-הארץ החלד והעכבר והצב למינהו.
ויק	יא	30	והאנקה והכח והלטאה והחמט והתנשמת.
ויק	יא	31	אלה הטמאים לכם בכל-השרץ כל-הנגע בהם במתם יטמא עד-הערב.
ויק	יא	32	וכל אשר-יפל-עליו מהם במתם יטמא מכל-כלי-עץ או בגד או-עור או שק כל-כלי אשר-יעשה מלאכה בהם במים יובא וטמא עד-הערב וטהר.
ויק	יא	33	וכל-כלי-חרש אשר-יפל מהם אל-תוכו כל אשר בתוכו יטמא ואתו תשברו.
ויק	יא	34	מכל-האכל אשר יאכל אשר יבוא עליו מים יטמא וכל-משקה אשר ישתה בכל-כלי יטמא.
ויק	יא	35	וכל אשר-יפל מנבלתם עליו יטמא תנור וכירים יתץ טמאים הם וטמאים יהיו לכם.
ויק	יא	36	אך מעין ובור מקוה-מים יהיה טהור ונגע בנבלתם יטמא.
ויק	יא	37	וכי יפל מנבלתם על-כל-זרע זרוע אשר יזרע טהור הוא.
ויק	יא	38	וכי יתן-מים על-זרע ונפל מנבלתם עליו טמא הוא לכם.</P>
ויק	יא	39	וכי ימות מן-הבהמה אשר-היא לכם לאכלה הנגע בנבלתה יטמא עד-הערב.
ויק	יא	40	והאכל מנבלתה יכבס בגדיו וטמא עד-הערב והנשא את-נבלתה יכבס בגדיו וטמא עד-הערב.
ויק	יא	41	וכל-השרץ השרץ על-הארץ שקץ הוא לא יאכל.
ויק	יא	42	כל הולך על-גחון וכל הולך על-ארבע עד כל-מרבה רגלים לכל-השרץ השרץ על-הארץ לא תאכלום כי-שקץ הם.
ויק	יא	43	אל-תשקצו את-נפשתיכם בכל-השרץ השרץ ולא תטמאו בהם ונטמתם בם.
ויק	יא	44	כי אני יהוה אלהיכם והתקדשתם והייתם קדשים כי קדוש אני ולא תטמאו את-נפשתיכם בכל-השרץ הרמש על-הארץ.
ויק	יא	45	כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני.
ויק	יא	46	זאת תורת הבהמה והעוף וכל נפש החיה הרמשת במים ולכל-נפש השרצת על-הארץ.
ויק	יא	47	להבדיל בין הטמא ובין הטהר ובין החיה הנאכלת ובין החיה אשר לא תאכל.</P>
ויק	יב	1	וידבר יהוה אל-משה לאמר.
ויק	יב	2	דבר אל-בני ישראל לאמר אשה כי תזריע וילדה זכר וטמאה שבעת ימים כימי נדת דותה תטמא.
ויק	יב	3	וביום השמיני ימול בשר ערלתו.
ויק	יב	4	ושלשים יום ושלשת ימים תשב בדמי טהרה בכל-קדש לא-תגע ואל-המקדש לא תבא עד-מלאת ימי טהרה.
ויק	יב	5	ואם-נקבה תלד וטמאה שבעים כנדתה וששים יום וששת ימים תשב על-דמי טהרה.
ויק	יב	6	ובמלאת ימי טהרה לבן או לבת תביא כבש בן-שנתו לעלה ובן-יונה או-תר לחטאת אל-פתח אהל-מועד אל-הכהן.
ויק	יב	7	והקריבו לפני יהוה וכפר עליה וטהרה ממקר דמיה זאת תורת הילדת לזכר או לנקבה.
ויק	יב	8	ואם-לא תמצא ידה די שה ולקחה שתי-תרים או שני בני יונה אחד לעלה ואחד לחטאת וכפר עליה הכהן וטהרה.</P>
ויק	יג	1	וידבר יהוה אל-משה ואל-אהרן לאמר.
ויק	יג	2	אדם כי-יהיה בעור-בשרו שאת או-ספחת או בהרת והיה בעור-בשרו לנגע צרעת והובא אל-אהרן הכהן או אל-אחד מבניו הכהנים.
ויק	יג	3	וראה הכהן את-הנגע בעור-הבשר ושער בנגע הפך לבן ומראה הנגע עמק מעור בשרו נגע צרעת הוא וראהו הכהן וטמא אתו.
ויק	יג	4	ואם-בהרת לבנה הוא בעור בשרו ועמק אין-מראה מן-העור ושערה לא-הפך לבן והסגיר הכהן את-הנגע שבעת ימים.
ויק	יג	5	וראהו הכהן ביום השביעי והנה הנגע עמד בעיניו לא-פשה הנגע בעור והסגירו הכהן שבעת ימים שנית.
ויק	יג	6	וראה הכהן אתו ביום השביעי שנית והנה כהה הנגע ולא-פשה הנגע בעור וטהרו הכהן מספחת הוא וכבס בגדיו וטהר.
ויק	יג	7	ואם-פשה תפשה המספחת בעור אחרי הראתו אל-הכהן לטהרתו ונראה שנית אל-הכהן.
ויק	יג	8	וראה הכהן והנה פשתה המספחת בעור וטמאו הכהן צרעת הוא.</P>
ויק	יג	9	נגע צרעת כי תהיה באדם והובא אל-הכהן.
ויק	יג	10	וראה הכהן והנה שאת-לבנה בעור והיא הפכה שער לבן ומחית בשר חי בשאת.
ויק	יג	11	צרעת נושנת הוא בעור בשרו וטמאו הכהן לא יסגרנו כי טמא הוא.
ויק	יג	12	ואם-פרוח תפרח הצרעת בעור וכסתה הצרעת את כל-עור הנגע מראשו ועד-רגליו לכל-מראה עיני הכהן.
ויק	יג	13	וראה הכהן והנה כסתה הצרעת את-כל-בשרו וטהר את-הנגע כלו הפך לבן טהור הוא.
ויק	יג	14	וביום הראות בו בשר חי יטמא.
ויק	יג	15	וראה הכהן את-הבשר החי וטמאו הבשר החי טמא הוא צרעת הוא.
ויק	יג	16	או כי ישוב הבשר החי ונהפך ללבן ובא אל-הכהן.
ויק	יג	17	וראהו הכהן והנה נהפך הנגע ללבן וטהר הכהן את-הנגע טהור הוא.</P>
ויק	יג	18	ובשר כי-יהיה בו-בערו שחין ונרפא.
ויק	יג	19	והיה במקום השחין שאת לבנה או בהרת לבנה אדמדמת ונראה אל-הכהן.
ויק	יג	20	וראה הכהן והנה מראה שפל מן-העור ושערה הפך לבן וטמאו הכהן נגע-צרעת הוא בשחין פרחה.
ויק	יג	21	ואם יראנה הכהן והנה אין-בה שער לבן ושפלה איננה מן-העור והיא כהה והסגירו הכהן שבעת ימים.
ויק	יג	22	ואם-פשה תפשה בעור וטמא הכהן אתו נגע הוא.
ויק	יג	23	ואם-תחתיה תעמד הבהרת לא פשתה צרבת השחין הוא וטהרו הכהן.</P>
ויק	יג	24	או בשר כי-יהיה בערו מכות-אש והיתה מחית המכוה בהרת לבנה אדמדמת או לבנה.
ויק	יג	25	וראה אתה הכהן והנה נהפך שער לבן בבהרת ומראה עמק מן-העור צרעת הוא במכוה פרחה וטמא אתו הכהן נגע צרעת הוא.
ויק	יג	26	ואם יראנה הכהן והנה אין-בבהרת שער לבן ושפלה איננה מן-העור והוא כהה והסגירו הכהן שבעת ימים.
ויק	יג	27	וראהו הכהן ביום השביעי אם-פשה תפשה בעור וטמא הכהן אתו נגע צרעת הוא.
ויק	יג	28	ואם-תחתיה תעמד הבהרת לא-פשתה בעור והוא כהה שאת המכוה הוא וטהרו הכהן כי-צרבת המכוה הוא.</P>
ויק	יג	29	ואיש או אשה כי-יהיה בו נגע בראש או בזקן.
ויק	יג	30	וראה הכהן את-הנגע והנה מראהו עמק מן-העור ובו שער צהב דק וטמא אתו הכהן נתק הוא צרעת הראש או הזקן הוא.
ויק	יג	31	וכי-יראה הכהן את-נגע הנתק והנה אין-מראהו עמק מן-העור ושער שחר אין בו והסגיר הכהן את-נגע הנתק שבעת ימים.
ויק	יג	32	וראה הכהן את-הנגע ביום השביעי והנה לא-פשה הנתק ולא-היה בו שער צהב ומראה הנתק אין עמק מן-העור.
ויק	יג	33	והתגלח ואת-הנתק לא יגלח והסגיר הכהן את-הנתק שבעת ימים שנית.
ויק	יג	34	וראה הכהן את-הנתק ביום השביעי והנה לא-פשה הנתק בעור ומראהו איננו עמק מן-העור וטהר אתו הכהן וכבס בגדיו וטהר.
ויק	יג	35	ואם-פשה יפשה הנתק בעור אחרי טהרתו.
ויק	יג	36	וראהו הכהן והנה פשה הנתק בעור לא-יבקר הכהן לשער הצהב טמא הוא.
ויק	יג	37	ואם-בעיניו עמד הנתק ושער שחר צמח-בו נרפא הנתק טהור הוא וטהרו הכהן.</P>
ויק	יג	38	ואיש או-אשה כי-יהיה בעור-בשרם בהרת בהרת לבנת.
ויק	יג	39	וראה הכהן והנה בעור-בשרם בהרת כהות לבנת בהק הוא פרח בעור טהור הוא.</P>
ויק	יג	40	ואיש כי ימרט ראשו קרח הוא טהור הוא.
ויק	יג	41	ואם מפאת פניו ימרט ראשו גבח הוא טהור הוא.
ויק	יג	42	וכי-יהיה בקרחת או בגבחת נגע לבן אדמדם צרעת פרחת הוא בקרחתו או בגבחתו.
ויק	יג	43	וראה אתו הכהן והנה שאת-הנגע לבנה אדמדמת בקרחתו או בגבחתו כמראה צרעת עור בשר.
ויק	יג	44	איש-צרוע הוא טמא הוא טמא יטמאנו הכהן בראשו נגעו.
ויק	יג	45	והצרוע אשר-בו הנגע בגדיו יהיו פרמים וראשו יהיה פרוע ועל-שפם יעטה וטמא טמא יקרא.
ויק	יג	46	כל-ימי אשר הנגע בו יטמא טמא הוא בדד ישב מחוץ למחנה מושבו.</P>
ויק	יג	47	והבגד כי-יהיה בו נגע צרעת בבגד צמר או בבגד פשתים.
ויק	יג	48	או בשתי או בערב לפשתים ולצמר או בעור או בכל-מלאכת עור.
ויק	יג	49	והיה הנגע ירקרק או אדמדם בבגד או בעור או-בשתי או-בערב או בכל-כלי-עור נגע צרעת הוא והראה את-הכהן.
ויק	יג	50	וראה הכהן את-הנגע והסגיר את-הנגע שבעת ימים.
ויק	יג	51	וראה את-הנגע ביום השביעי כי-פשה הנגע בבגד או-בשתי או-בערב או בעור לכל אשר-יעשה העור למלאכה צרעת ממארת הנגע טמא הוא.
ויק	יג	52	ושרף את-הבגד או את-השתי או את-הערב בצמר או בפשתים או את-כל-כלי העור אשר-יהיה בו הנגע כי-צרעת ממארת הוא באש תשרף.
ויק	יג	53	ואם יראה הכהן והנה לא-פשה הנגע בבגד או בשתי או בערב או בכל-כלי-עור.
ויק	יג	54	וצוה הכהן וכבסו את אשר-בו הנגע והסגירו שבעת-ימים שנית.
ויק	יג	55	וראה הכהן אחרי הכבס את-הנגע והנה לא-הפך הנגע את-עינו והנגע לא-פשה טמא הוא באש תשרפנו פחתת הוא בקרחתו או בגבחתו.
ויק	יג	56	ואם ראה הכהן והנה כהה הנגע אחרי הכבס אתו וקרע אתו מן-הבגד או מן-העור או מן-השתי או מן-הערב.
ויק	יג	57	ואם-תראה עוד בבגד או-בשתי או-בערב או בכל-כלי-עור פרחת הוא באש תשרפנו את אשר-בו הנגע.
ויק	יג	58	והבגד או-השתי או-הערב או-כל-כלי העור אשר תכבס וסר מהם הנגע וכבס שנית וטהר.
ויק	יג	59	זאת תורת נגע-צרעת בגד הצמר או הפשתים או השתי או הערב או כל-כלי-עור לטהרו או לטמאו.</P>
ויק	יד	1	וידבר יהוה אל-משה לאמר.
ויק	יד	2	זאת תהיה תורת המצרע ביום טהרתו והובא אל-הכהן.
ויק	יד	3	ויצא הכהן אל-מחוץ למחנה וראה הכהן והנה נרפא נגע-הצרעת מן-הצרוע.
ויק	יד	4	וצוה הכהן ולקח למטהר שתי-צפרים חיות טהרות ועץ ארז ושני תולעת ואזב.
ויק	יד	5	וצוה הכהן ושחט את-הצפור האחת אל-כלי-חרש על-מים חיים.
ויק	יד	6	את-הצפר החיה יקח אתה ואת-עץ הארז ואת-שני התולעת ואת-האזב וטבל אותם ואת הצפר החיה בדם הצפר השחטה על המים החיים.
ויק	יד	7	והזה על המטהר מן-הצרעת שבע פעמים וטהרו ושלח את-הצפר החיה על-פני השדה.
ויק	יד	8	וכבס המטהר את-בגדיו וגלח את-כל-שערו ורחץ במים וטהר ואחר יבוא אל-המחנה וישב מחוץ לאהלו שבעת ימים.
ויק	יד	9	והיה ביום השביעי יגלח את-כל-שערו את-ראשו ואת-זקנו ואת גבת עיניו ואת-כל-שערו יגלח וכבס את-בגדיו ורחץ את-בשרו במים וטהר.
ויק	יד	10	וביום השמיני יקח שני-כבשים תמימם וכבשה אחת בת-שנתה תמימה ושלשה עשרנים סלת מנחה בלולה בשמן ולג אחד שמן.
ויק	יד	11	והעמיד הכהן המטהר את האיש המטהר ואתם לפני יהוה פתח אהל מועד.
ויק	יד	12	ולקח הכהן את-הכבש האחד והקריב אתו לאשם ואת-לג השמן והניף אתם תנופה לפני יהוה.
ויק	יד	13	ושחט את-הכבש במקום אשר ישחט את-החטאת ואת-העלה במקום הקדש כי כחטאת האשם הוא לכהן קדש קדשים הוא.
ויק	יד	14	ולקח הכהן מדם האשם ונתן הכהן על-תנוך אזן המטהר הימנית ועל-בהן ידו הימנית ועל-בהן רגלו הימנית.
ויק	יד	15	ולקח הכהן מלג השמן ויצק על-כף הכהן השמאלית.
ויק	יד	16	וטבל הכהן את-אצבעו הימנית מן-השמן אשר על-כפו השמאלית והזה מן-השמן באצבעו שבע פעמים לפני יהוה.
ויק	יד	17	ומיתר השמן אשר על-כפו יתן הכהן על-תנוך אזן המטהר הימנית ועל-בהן ידו הימנית ועל-בהן רגלו הימנית על דם האשם.
ויק	יד	18	והנותר בשמן אשר על-כף הכהן יתן על-ראש המטהר וכפר עליו הכהן לפני יהוה.
ויק	יד	19	ועשה הכהן את-החטאת וכפר על-המטהר מטמאתו ואחר ישחט את-העלה.
ויק	יד	20	והעלה הכהן את-העלה ואת-המנחה המזבחה וכפר עליו הכהן וטהר.</P>
ויק	יד	21	ואם-דל הוא ואין ידו משגת ולקח כבש אחד אשם לתנופה לכפר עליו ועשרון סלת אחד בלול בשמן למנחה ולג שמן.
ויק	יד	22	ושתי תרים או שני בני יונה אשר תשיג ידו והיה אחד חטאת והאחד עלה.
ויק	יד	23	והביא אתם ביום השמיני לטהרתו אל-הכהן אל-פתח אהל-מועד לפני יהוה.
ויק	יד	24	ולקח הכהן את-כבש האשם ואת-לג השמן והניף אתם הכהן תנופה לפני יהוה.
ויק	יד	25	ושחט את-כבש האשם ולקח הכהן מדם האשם ונתן על-תנוך אזן-המטהר הימנית ועל-בהן ידו הימנית ועל-בהן רגלו הימנית.
ויק	יד	26	ומן-השמן יצק הכהן על-כף הכהן השמאלית.
ויק	יד	27	והזה הכהן באצבעו הימנית מן-השמן אשר על-כפו השמאלית שבע פעמים לפני יהוה.
ויק	יד	28	ונתן הכהן מן-השמן אשר על-כפו על-תנוך אזן המטהר הימנית ועל-בהן ידו הימנית ועל-בהן רגלו הימנית על-מקום דם האשם.
ויק	יד	29	והנותר מן-השמן אשר על-כף הכהן יתן על-ראש המטהר לכפר עליו לפני יהוה.
ויק	יד	30	ועשה את-האחד מן-התרים או מן-בני היונה מאשר תשיג ידו.
ויק	יד	31	את אשר-תשיג ידו את-האחד חטאת ואת-האחד עלה על-המנחה וכפר הכהן על המטהר לפני יהוה.
ויק	יד	32	זאת תורת אשר-בו נגע צרעת אשר לא-תשיג ידו בטהרתו.</P>
ויק	יד	33	וידבר יהוה אל-משה ואל-אהרן לאמר.
ויק	יד	34	כי תבאו אל-ארץ כנען אשר אני נתן לכם לאחזה ונתתי נגע צרעת בבית ארץ אחזתכם.
ויק	יד	35	ובא אשר-לו הבית והגיד לכהן לאמר כנגע נראה לי בבית.
ויק	יד	36	וצוה הכהן ופנו את-הבית בטרם יבא הכהן לראות את-הנגע ולא יטמא כל-אשר בבית ואחר כן יבא הכהן לראות את-הבית.
ויק	יד	37	וראה את-הנגע והנה הנגע בקירת הבית שקערורת ירקרקת או אדמדמת ומראיהן שפל מן-הקיר.
ויק	יד	38	ויצא הכהן מן-הבית אל-פתח הבית והסגיר את-הבית שבעת ימים.
ויק	יד	39	ושב הכהן ביום השביעי וראה והנה פשה הנגע בקירת הבית.
ויק	יד	40	וצוה הכהן וחלצו את-האבנים אשר בהן הנגע והשליכו אתהן אל-מחוץ לעיר אל-מקום טמא.
ויק	יד	41	ואת-הבית יקצע מבית סביב ושפכו את-העפר אשר הקצו אל-מחוץ לעיר אל-מקום טמא.
ויק	יד	42	ולקחו אבנים אחרות והביאו אל-תחת האבנים ועפר אחר יקח וטח את-הבית.
ויק	יד	43	ואם-ישוב הנגע ופרח בבית אחר חלץ את-האבנים ואחרי הקצות את-הבית ואחרי הטוח.
ויק	יד	44	ובא הכהן וראה והנה פשה הנגע בבית צרעת ממארת הוא בבית טמא הוא.
ויק	יד	45	ונתץ את-הבית את-אבניו ואת-עציו ואת כל-עפר הבית והוציא אל-מחוץ לעיר אל-מקום טמא.
ויק	יד	46	והבא אל-הבית כל-ימי הסגיר אתו יטמא עד-הערב.
ויק	יד	47	והשכב בבית יכבס את-בגדיו והאכל בבית יכבס את-בגדיו.
ויק	יד	48	ואם-בא יבא הכהן וראה והנה לא-פשה הנגע בבית אחרי הטח את-הבית וטהר הכהן את-הבית כי נרפא הנגע.
ויק	יד	49	ולקח לחטא את-הבית שתי צפרים ועץ ארז ושני תולעת ואזב.
ויק	יד	50	ושחט את-הצפר האחת אל-כלי-חרש על-מים חיים.
ויק	יד	51	ולקח את-עץ-הארז ואת-האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל-הבית שבע פעמים.
ויק	יד	52	וחטא את-הבית בדם הצפור ובמים החיים ובצפר החיה ובעץ הארז ובאזב ובשני התולעת.
ויק	יד	53	ושלח את-הצפר החיה אל-מחוץ לעיר אל-פני השדה וכפר על-הבית וטהר.
ויק	יד	54	זאת התורה לכל-נגע הצרעת ולנתק.
ויק	יד	55	ולצרעת הבגד ולבית.
ויק	יד	56	ולשאת ולספחת ולבהרת.
ויק	יד	57	להורת ביום הטמא וביום הטהר זאת תורת הצרעת.</P>
ויק	יז	1	וידבר יהוה אל-משה לאמר.
ויק	יז	2	דבר אל-אהרן ואל-בניו ואל כל-בני ישראל ואמרת אליהם זה הדבר אשר-צוה יהוה לאמר.
ויק	יז	3	איש איש מבית ישראל אשר ישחט שור או-כשב או-עז במחנה או אשר ישחט מחוץ למחנה.
ויק	יז	4	ואל-פתח אהל מועד לא הביאו להקריב קרבן ליהוה לפני משכן יהוה דם יחשב לאיש ההוא דם שפך ונכרת האיש ההוא מקרב עמו.
ויק	יז	5	למען אשר יביאו בני ישראל את-זבחיהם אשר הם זבחים על-פני השדה והביאם ליהוה אל-פתח אהל מועד אל-הכהן וזבחו זבחי שלמים ליהוה אותם.
ויק	יז	6	וזרק הכהן את-הדם על-מזבח יהוה פתח אהל מועד והקטיר החלב לריח ניחח ליהוה.
ויק	יז	7	ולא-יזבחו עוד את-זבחיהם לשעירם אשר הם זנים אחריהם חקת עולם תהיה-זאת להם לדרתם.
ויק	יז	8	ואלהם תאמר איש איש מבית ישראל ומן-הגר אשר-יגור בתוכם אשר-יעלה עלה או-זבח.
ויק	יז	9	ואל-פתח אהל מועד לא יביאנו לעשות אתו ליהוה ונכרת האיש ההוא מעמיו.
ויק	יז	10	ואיש איש מבית ישראל ומן-הגר הגר בתוכם אשר יאכל כל-דם ונתתי פני בנפש האכלת את-הדם והכרתי אתה מקרב עמה.
ויק	יז	11	כי נפש הבשר בדם הוא ואני נתתיו לכם על-המזבח לכפר על-נפשתיכם כי-הדם הוא בנפש יכפר.
ויק	יז	12	על-כן אמרתי לבני ישראל כל-נפש מכם לא-תאכל דם והגר הגר בתוככם לא-יאכל דם.
ויק	יז	13	ואיש איש מבני ישראל ומן-הגר הגר בתוכם אשר יצוד ציד חיה או-עוף אשר יאכל ושפך את-דמו וכסהו בעפר.
ויק	יז	14	כי-נפש כל-בשר דמו בנפשו הוא ואמר לבני ישראל דם כל-בשר לא תאכלו כי נפש כל-בשר דמו הוא כל-אכליו יכרת.
ויק	יז	15	וכל-נפש אשר תאכל נבלה וטרפה באזרח ובגר וכבס בגדיו ורחץ במים וטמא עד-הערב וטהר.
ויק	יז	16	ואם לא יכבס ובשרו לא ירחץ ונשא עונו.</P>
ויק	יח	1	וידבר יהוה אל-משה לאמר.
ויק	יח	2	דבר אל-בני ישראל ואמרת אלהם אני יהוה אלהיכם.
ויק	יח	3	כמעשה ארץ-מצרים אשר ישבתם-בה לא תעשו וכמעשה ארץ-כנען אשר אני מביא אתכם שמה לא תעשו ובחקתיהם לא תלכו.
ויק	יח	4	את-משפטי תעשו ואת-חקתי תשמרו ללכת בהם אני יהוה אלהיכם.
ויק	יח	5	ושמרתם את-חקתי ואת-משפטי אשר יעשה אתם האדם וחי בהם אני יהוה.</P>
ויק	יח	6	איש איש אל-כל-שאר בשרו לא תקרבו לגלות ערוה אני יהוה.</P>
ויק	יח	7	ערות אביך וערות אמך לא תגלה אמך הוא לא תגלה ערותה.</P>
ויק	יח	8	ערות אשת-אביך לא תגלה ערות אביך הוא.</P>
ויק	יח	9	ערות אחותך בת-אביך או בת-אמך מולדת בית או מולדת חוץ לא תגלה ערותן.</P>
ויק	יח	10	ערות בת-בנך או בת-בתך לא תגלה ערותן כי ערותך הנה.</P>
ויק	יח	11	ערות בת-אשת אביך מולדת אביך אחותך הוא לא תגלה ערותה.</P>
ויק	יח	12	ערות אחות-אביך לא תגלה שאר אביך הוא.</P>
ויק	יח	13	ערות אחות-אמך לא תגלה כי-שאר אמך הוא.</P>
ויק	יח	14	ערות אחי-אביך לא תגלה אל-אשתו לא תקרב דדתך הוא.</P>
ויק	יח	15	ערות כלתך לא תגלה אשת בנך הוא לא תגלה ערותה.</P>
ויק	יח	16	ערות אשת-אחיך לא תגלה ערות אחיך הוא.</P>
ויק	יח	17	ערות אשה ובתה לא תגלה את-בת-בנה ואת-בת-בתה לא תקח לגלות ערותה שארה הנה זמה הוא.
ויק	יח	18	ואשה אל-אחתה לא תקח לצרר לגלות ערותה עליה בחייה.
ויק	יח	19	ואל-אשה בנדת טמאתה לא תקרב לגלות ערותה.
ויק	יח	20	ואל-אשת עמיתך לא-תתן שכבתך לזרע לטמאה-בה.
ויק	יח	21	ומזרעך לא-תתן להעביר למלך ולא תחלל את-שם אלהיך אני יהוה.
ויק	יח	22	ואת-זכר לא תשכב משכבי אשה תועבה הוא.
ויק	יח	23	ובכל-בהמה לא-תתן שכבתך לטמאה-בה ואשה לא-תעמד לפני בהמה לרבעה תבל הוא.
ויק	יח	24	אל-תטמאו בכל-אלה כי בכל-אלה נטמאו הגוים אשר-אני משלח מפניכם.
ויק	יח	25	ותטמא הארץ ואפקד עונה עליה ותקא הארץ את-ישביה.
ויק	יח	26	ושמרתם אתם את-חקתי ואת-משפטי ולא תעשו מכל התועבת האלה האזרח והגר הגר בתוככם.
ויק	יח	27	כי את-כל-התועבת האל עשו אנשי-הארץ אשר לפניכם ותטמא הארץ.
ויק	יח	28	ולא-תקיא הארץ אתכם בטמאכם אתה כאשר קאה את-הגוי אשר לפניכם.
ויק	יח	29	כי כל-אשר יעשה מכל התועבת האלה ונכרתו הנפשות העשת מקרב עמם.
ויק	יח	30	ושמרתם את-משמרתי לבלתי עשות מחקות התועבת אשר נעשו לפניכם ולא תטמאו בהם אני יהוה אלהיכם.</P>
ויק	יט	1	וידבר יהוה אל-משה לאמר.
ויק	יט	2	דבר אל-כל-עדת בני-ישראל ואמרת אלהם קדשים תהיו כי קדוש אני יהוה אלהיכם.
ויק	יט	3	איש אמו ואביו תיראו ואת-שבתתי תשמרו אני יהוה אלהיכם.
ויק	יט	4	אל-תפנו אל-האלילם ואלהי מסכה לא תעשו לכם אני יהוה אלהיכם.
ויק	יט	5	וכי תזבחו זבח שלמים ליהוה לרצנכם תזבחהו.
ויק	יט	6	ביום זבחכם יאכל וממחרת והנותר עד-יום השלישי באש ישרף.
ויק	יט	7	ואם האכל יאכל ביום השלישי פגול הוא לא ירצה.
ויק	יט	8	ואכליו עונו ישא כי-את-קדש יהוה חלל ונכרתה הנפש ההוא מעמיה.
ויק	יט	9	ובקצרכם את-קציר ארצכם לא תכלה פאת שדך לקצר ולקט קצירך לא תלקט.
ויק	יט	10	וכרמך לא תעולל ופרט כרמך לא תלקט לעני ולגר תעזב אתם אני יהוה אלהיכם.
ויק	יט	11	לא תגנבו ולא-תכחשו ולא-תשקרו איש בעמיתו.
ויק	יט	12	ולא-תשבעו בשמי לשקר וחללת את-שם אלהיך אני יהוה.
ויק	יט	13	לא-תעשק את-רעך ולא תגזל לא-תלין פעלת שכיר אתך עד-בקר.
ויק	יט	14	לא-תקלל חרש ולפני עור לא תתן מכשל ויראת מאלהיך אני יהוה.
ויק	יט	15	לא-תעשו עול במשפט לא-תשא פני-דל ולא תהדר פני גדול בצדק תשפט עמיתך.
ויק	יט	16	לא-תלך רכיל בעמיך לא תעמד על-דם רעך אני יהוה.
ויק	יט	17	לא-תשנא את-אחיך בלבבך הוכח תוכיח את-עמיתך ולא-תשא עליו חטא.
ויק	יט	18	לא-תקם ולא-תטר את-בני עמך ואהבת לרעך כמוך אני יהוה.
ויק	יט	19	את-חקתי תשמרו בהמתך לא-תרביע כלאים שדך לא-תזרע כלאים ובגד כלאים שעטנז לא יעלה עליך.
ויק	יט	20	ואיש כי-ישכב את-אשה שכבת-זרע והוא שפחה נחרפת לאיש והפדה לא נפדתה או חפשה לא נתן-לה בקרת תהיה לא יומתו כי-לא חפשה.
ויק	יט	21	והביא את-אשמו ליהוה אל-פתח אהל מועד איל אשם.
ויק	יט	22	וכפר עליו הכהן באיל האשם לפני יהוה על-חטאתו אשר חטא ונסלח לו מחטאתו אשר חטא.</P>
ויק	יט	23	וכי-תבאו אל-הארץ ונטעתם כל-עץ מאכל וערלתם ערלתו את-פריו שלש שנים יהיה לכם ערלים לא יאכל.
ויק	יט	24	ובשנה הרביעת יהיה כל-פריו קדש הלולים ליהוה.
ויק	יט	25	ובשנה החמישת תאכלו את-פריו להוסיף לכם תבואתו אני יהוה אלהיכם.
ויק	יט	26	לא תאכלו על-הדם לא תנחשו ולא תעוננו.
ויק	יט	27	לא תקפו פאת ראשכם ולא תשחית את פאת זקנך.
ויק	יט	28	ושרט לנפש לא תתנו בבשרכם וכתבת קעקע לא תתנו בכם אני יהוה.
ויק	יט	29	אל-תחלל את-בתך להזנותה ולא-תזנה הארץ ומלאה הארץ זמה.
ויק	יט	30	את-שבתתי תשמרו ומקדשי תיראו אני יהוה.
ויק	יט	31	אל-תפנו אל-האבת ואל-הידענים אל-תבקשו לטמאה בהם אני יהוה אלהיכם.
ויק	יט	32	מפני שיבה תקום והדרת פני זקן ויראת מאלהיך אני יהוה.</P>
ויק	יט	33	וכי-יגור אתך גר בארצכם לא תונו אתו.
ויק	יט	34	כאזרח מכם יהיה לכם הגר הגר אתכם ואהבת לו כמוך כי-גרים הייתם בארץ מצרים אני יהוה אלהיכם.
ויק	יט	35	לא-תעשו עול במשפט במדה במשקל ובמשורה.
ויק	יט	36	מאזני צדק אבני-צדק איפת צדק והין צדק יהיה לכם אני יהוה אלהיכם אשר-הוצאתי אתכם מארץ מצרים.
ויק	יט	37	ושמרתם את-כל-חקתי ואת-כל-משפטי ועשיתם אתם אני יהוה.</P>
ויק	כ	1	וידבר יהוה אל-משה לאמר.
ויק	כ	2	ואל-בני ישראל תאמר איש איש מבני ישראל ומן-הגר הגר בישראל אשר יתן מזרעו למלך מות יומת עם הארץ ירגמהו באבן.
ויק	כ	3	ואני אתן את-פני באיש ההוא והכרתי אתו מקרב עמו כי מזרעו נתן למלך למען טמא את-מקדשי ולחלל את-שם קדשי.
ויק	כ	4	ואם העלם יעלימו עם הארץ את-עיניהם מן-האיש ההוא בתתו מזרעו למלך לבלתי המית אתו.
ויק	כ	5	ושמתי אני את-פני באיש ההוא ובמשפחתו והכרתי אתו ואת כל-הזנים אחריו לזנות אחרי המלך מקרב עמם.
ויק	כ	6	והנפש אשר תפנה אל-האבת ואל-הידענים לזנת אחריהם ונתתי את-פני בנפש ההוא והכרתי אתו מקרב עמו.
ויק	כ	7	והתקדשתם והייתם קדשים כי אני יהוה אלהיכם.
ויק	כ	8	ושמרתם את-חקתי ועשיתם אתם אני יהוה מקדשכם.
ויק	כ	9	כי-איש איש אשר יקלל את-אביו ואת-אמו מות יומת אביו ואמו קלל דמיו בו.
ויק	כ	10	ואיש אשר ינאף את-אשת איש אשר ינאף את-אשת רעהו מות-יומת הנאף והנאפת.
ויק	כ	11	ואיש אשר ישכב את-אשת אביו ערות אביו גלה מות-יומתו שניהם דמיהם בם.
ויק	כ	12	ואיש אשר ישכב את-כלתו מות יומתו שניהם תבל עשו דמיהם בם.
ויק	כ	13	ואיש אשר ישכב את-זכר משכבי אשה תועבה עשו שניהם מות יומתו דמיהם בם.
ויק	כ	14	ואיש אשר יקח את-אשה ואת-אמה זמה הוא באש ישרפו אתו ואתהן ולא-תהיה זמה בתוככם.
ויק	כ	15	ואיש אשר יתן שכבתו בבהמה מות יומת ואת-הבהמה תהרגו.
ויק	כ	16	ואשה אשר תקרב אל-כל-בהמה לרבעה אתה והרגת את-האשה ואת-הבהמה מות יומתו דמיהם בם.
ויק	כ	17	ואיש אשר-יקח את-אחתו בת-אביו או בת-אמו וראה את-ערותה והיא-תראה את-ערותו חסד הוא ונכרתו לעיני בני עמם ערות אחתו גלה עונו ישא.
ויק	כ	18	ואיש אשר-ישכב את-אשה דוה וגלה את-ערותה את-מקרה הערה והוא גלתה את-מקור דמיה ונכרתו שניהם מקרב עמם.
ויק	כ	19	וערות אחות אמך ואחות אביך לא תגלה כי את-שארו הערה עונם ישאו.
ויק	כ	20	ואיש אשר ישכב את-דדתו ערות דדו גלה חטאם ישאו ערירים ימתו.
ויק	כ	21	ואיש אשר יקח את-אשת אחיו נדה הוא ערות אחיו גלה ערירים יהיו.
ויק	כ	22	ושמרתם את-כל-חקתי ואת-כל-משפטי ועשיתם אתם ולא-תקיא אתכם הארץ אשר אני מביא אתכם שמה לשבת בה.
ויק	כ	23	ולא תלכו בחקת הגוי אשר-אני משלח מפניכם כי את-כל-אלה עשו ואקץ בם.
ויק	כ	24	ואמר לכם אתם תירשו את-אדמתם ואני אתננה לכם לרשת אתה ארץ זבת חלב ודבש אני יהוה אלהיכם אשר-הבדלתי אתכם מן-העמים.
ויק	כ	25	והבדלתם בין-הבהמה הטהרה לטמאה ובין-העוף הטמא לטהר ולא-תשקצו את-נפשתיכם בבהמה ובעוף ובכל אשר תרמש האדמה אשר-הבדלתי לכם לטמא.
ויק	כ	26	והייתם לי קדשים כי קדוש אני יהוה ואבדל אתכם מן-העמים להיות לי.
ויק	כ	27	ואיש או-אשה כי-יהיה בהם אוב או ידעני מות יומתו באבן ירגמו אתם דמיהם בם.</P>
ויק	כא	1	ויאמר יהוה אל-משה אמר אל-הכהנים בני אהרן ואמרת אלהם לנפש לא-יטמא בעמיו.
ויק	כא	2	כי אם-לשארו הקרב אליו לאמו ולאביו ולבנו ולבתו ולאחיו.
ויק	כא	3	ולאחתו הבתולה הקרובה אליו אשר לא-היתה לאיש לה יטמא.
ויק	כא	4	לא יטמא בעל בעמיו להחלו.
ויק	כא	5	לא-יקרחה קרחה בראשם ופאת זקנם לא יגלחו ובבשרם לא ישרטו שרטת.
ויק	כא	6	קדשים יהיו לאלהיהם ולא יחללו שם אלהיהם כי את-אשי יהוה לחם אלהיהם הם מקריבם והיו קדש.
ויק	כא	7	אשה זנה וחללה לא יקחו ואשה גרושה מאישה לא יקחו כי-קדש הוא לאלהיו.
ויק	כא	8	וקדשתו כי-את-לחם אלהיך הוא מקריב קדש יהיה-לך כי קדוש אני יהוה מקדשכם.
ויק	כא	9	ובת איש כהן כי תחל לזנות את-אביה היא מחללת באש תשרף.</P>
ויק	כא	10	והכהן הגדול מאחיו אשר-יוצק על-ראשו שמן המשחה ומלא את-ידו ללבש את-הבגדים את-ראשו לא יפרע ובגדיו לא יפרם.
ויק	כא	11	ועל כל-נפשת מת לא יבא לאביו ולאמו לא יטמא.
ויק	כא	12	ומן-המקדש לא יצא ולא יחלל את מקדש אלהיו כי נזר שמן משחת אלהיו עליו אני יהוה.
ויק	כא	13	והוא אשה בבתוליה יקח.
ויק	כא	14	אלמנה וגרושה וחללה זנה את-אלה לא יקח כי אם-בתולה מעמיו יקח אשה.
ויק	כא	15	ולא-יחלל זרעו בעמיו כי אני יהוה מקדשו.</P>
ויק	כא	16	וידבר יהוה אל-משה לאמר.
ויק	כא	17	דבר אל-אהרן לאמר איש מזרעך לדרתם אשר יהיה בו מום לא יקרב להקריב לחם אלהיו.
ויק	כא	18	כי כל-איש אשר-בו מום לא יקרב איש עור או פסח או חרם או שרוע.
ויק	כא	19	או איש אשר-יהיה בו שבר רגל או שבר יד.
ויק	כא	20	או-גבן או-דק או תבלל בעינו או גרב או ילפת או מרוח אשך.
ויק	כא	21	כל-איש אשר-בו מום מזרע אהרן הכהן לא יגש להקריב את-אשי יהוה מום בו את לחם אלהיו לא יגש להקריב.
ויק	כא	22	לחם אלהיו מקדשי הקדשים ומן-הקדשים יאכל.
ויק	כא	23	אך אל-הפרכת לא יבא ואל-המזבח לא יגש כי-מום בו ולא יחלל את-מקדשי כי אני יהוה מקדשם.
ויק	כא	24	וידבר משה אל-אהרן ואל-בניו ואל-כל-בני ישראל.</P>
ויק	כב	1	וידבר יהוה אל-משה לאמר.
ויק	כב	2	דבר אל-אהרן ואל-בניו וינזרו מקדשי בני-ישראל ולא יחללו את-שם קדשי אשר הם מקדשים לי אני יהוה.
ויק	כב	3	אמר אלהם לדרתיכם כל-איש אשר-יקרב מכל-זרעכם אל-הקדשים אשר יקדישו בני-ישראל ליהוה וטמאתו עליו ונכרתה הנפש ההוא מלפני אני יהוה.
ויק	כב	4	איש איש מזרע אהרן והוא צרוע או זב בקדשים לא יאכל עד אשר יטהר והנגע בכל-טמא-נפש או איש אשר-תצא ממנו שכבת-זרע.
ויק	כב	5	או-איש אשר יגע בכל-שרץ אשר יטמא-לו או באדם אשר יטמא-לו לכל טמאתו.
ויק	כב	6	נפש אשר תגע-בו וטמאה עד-הערב ולא יאכל מן-הקדשים כי אם-רחץ בשרו במים.
ויק	כב	7	ובא השמש וטהר ואחר יאכל מן-הקדשים כי לחמו הוא.
ויק	כב	8	נבלה וטרפה לא יאכל לטמאה-בה אני יהוה.
ויק	כב	9	ושמרו את-משמרתי ולא-ישאו עליו חטא ומתו בו כי יחללהו אני יהוה מקדשם.
ויק	כב	10	וכל-זר לא-יאכל קדש תושב כהן ושכיר לא-יאכל קדש.
ויק	כב	11	וכהן כי-יקנה נפש קנין כספו הוא יאכל בו ויליד ביתו הם יאכלו בלחמו.
ויק	כב	12	ובת-כהן כי תהיה לאיש זר הוא בתרומת הקדשים לא תאכל.
ויק	כב	13	ובת-כהן כי תהיה אלמנה וגרושה וזרע אין לה ושבה אל-בית אביה כנעוריה מלחם אביה תאכל וכל-זר לא-יאכל בו.
ויק	כב	14	ואיש כי-יאכל קדש בשגגה ויסף חמשיתו עליו ונתן לכהן את-הקדש.
ויק	כב	15	ולא יחללו את-קדשי בני ישראל את אשר-ירימו ליהוה.
ויק	כב	16	והשיאו אותם עון אשמה באכלם את-קדשיהם כי אני יהוה מקדשם.</P>
ויק	כב	17	וידבר יהוה אל-משה לאמר.
ויק	כב	18	דבר אל-אהרן ואל-בניו ואל כל-בני ישראל ואמרת אלהם איש איש מבית ישראל ומן-הגר בישראל אשר יקריב קרבנו לכל-נדריהם ולכל-נדבותם אשר-יקריבו ליהוה לעלה.
ויק	כב	19	לרצנכם תמים זכר בבקר בכשבים ובעזים.
ויק	כב	20	כל אשר-בו מום לא תקריבו כי-לא לרצון יהיה לכם.
ויק	כב	21	ואיש כי-יקריב זבח-שלמים ליהוה לפלא-נדר או לנדבה בבקר או בצאן תמים יהיה לרצון כל-מום לא יהיה-בו.
ויק	כב	22	עורת או שבור או-חרוץ או-יבלת או גרב או ילפת לא-תקריבו אלה ליהוה ואשה לא-תתנו מהם על-המזבח ליהוה.
ויק	כב	23	ושור ושה שרוע וקלוט נדבה תעשה אתו ולנדר לא ירצה.
ויק	כב	24	ומעוך וכתות ונתוק וכרות לא תקריבו ליהוה ובארצכם לא תעשו.
ויק	כב	25	ומיד בן-נכר לא תקריבו את-לחם אלהיכם מכל-אלה כי משחתם בהם מום בם לא ירצו לכם.</P>
ויק	כב	26	וידבר יהוה אל-משה לאמר.
ויק	כב	27	שור או-כשב או-עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה.
ויק	כב	28	ושור או-שה אתו ואת-בנו לא תשחטו ביום אחד.
ויק	כב	29	וכי-תזבחו זבח-תודה ליהוה לרצנכם תזבחו.
ויק	כב	30	ביום ההוא יאכל לא-תותירו ממנו עד-בקר אני יהוה.
ויק	כב	31	ושמרתם מצותי ועשיתם אתם אני יהוה.
ויק	כב	32	ולא תחללו את-שם קדשי ונקדשתי בתוך בני ישראל אני יהוה מקדשכם.
ויק	כב	33	המוציא אתכם מארץ מצרים להיות לכם לאלהים אני יהוה.</P>
ויק	כג	1	וידבר יהוה אל-משה לאמר.
ויק	כג	2	דבר אל-בני ישראל ואמרת אלהם מועדי יהוה אשר-תקראו אתם מקראי קדש אלה הם מועדי.
ויק	כג	3	ששת ימים תעשה מלאכה וביום השביעי שבת שבתון מקרא-קדש כל-מלאכה לא תעשו שבת הוא ליהוה בכל מושבתיכם.</P>
ויק	כג	4	אלה מועדי יהוה מקראי קדש אשר-תקראו אתם במועדם.
ויק	כג	5	בחדש הראשון בארבעה עשר לחדש בין הערבים פסח ליהוה.
ויק	כג	6	ובחמשה עשר יום לחדש הזה חג המצות ליהוה שבעת ימים מצות תאכלו.
ויק	כג	7	ביום הראשון מקרא-קדש יהיה לכם כל-מלאכת עבדה לא תעשו.
ויק	כג	8	והקרבתם אשה ליהוה שבעת ימים ביום השביעי מקרא-קדש כל-מלאכת עבדה לא תעשו.</P>
ויק	כג	9	וידבר יהוה אל-משה לאמר.
ויק	כג	10	דבר אל-בני ישראל ואמרת אלהם כי-תבאו אל-הארץ אשר אני נתן לכם וקצרתם את-קצירה והבאתם את-עמר ראשית קצירכם אל-הכהן.
ויק	כג	11	והניף את-העמר לפני יהוה לרצנכם ממחרת השבת יניפנו הכהן.
ויק	כג	12	ועשיתם ביום הניפכם את-העמר כבש תמים בן-שנתו לעלה ליהוה.
ויק	כג	13	ומנחתו שני עשרנים סלת בלולה בשמן אשה ליהוה ריח ניחח ונסכה יין רביעת ההין.
ויק	כג	14	ולחם וקלי וכרמל לא תאכלו עד-עצם היום הזה עד הביאכם את-קרבן אלהיכם חקת עולם לדרתיכם בכל משבתיכם.</P>
ויק	כג	15	וספרתם לכם ממחרת השבת מיום הביאכם את-עמר התנופה שבע שבתות תמימת תהיינה.
ויק	כג	16	עד ממחרת השבת השביעת תספרו חמשים יום והקרבתם מנחה חדשה ליהוה.
ויק	כג	17	ממושבתיכם תביאו לחם תנופה שתים שני עשרנים סלת תהיינה חמץ תאפינה בכורים ליהוה.
ויק	כג	18	והקרבתם על-הלחם שבעת כבשים תמימם בני שנה ופר בן-בקר אחד ואילם שנים יהיו עלה ליהוה ומנחתם ונסכיהם אשה ריח-ניחח ליהוה.
ויק	כג	19	ועשיתם שעיר-עזים אחד לחטאת ושני כבשים בני שנה לזבח שלמים.
ויק	כג	20	והניף הכהן אתם על לחם הבכרים תנופה לפני יהוה על-שני כבשים קדש יהיו ליהוה לכהן.
ויק	כג	21	וקראתם בעצם היום הזה מקרא-קדש יהיה לכם כל-מלאכת עבדה לא תעשו חקת עולם בכל-מושבתיכם לדרתיכם.
ויק	כג	22	ובקצרכם את-קציר ארצכם לא-תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם.</P>
ויק	כג	23	וידבר יהוה אל-משה לאמר.
ויק	כג	24	דבר אל-בני ישראל לאמר בחדש השביעי באחד לחדש יהיה לכם שבתון זכרון תרועה מקרא-קדש.
ויק	כג	25	כל-מלאכת עבדה לא תעשו והקרבתם אשה ליהוה.</P>
ויק	כג	26	וידבר יהוה אל-משה לאמר.
ויק	כג	27	אך בעשור לחדש השביעי הזה יום הכפרים הוא מקרא-קדש יהיה לכם ועניתם את-נפשתיכם והקרבתם אשה ליהוה.
ויק	כג	28	וכל-מלאכה לא תעשו בעצם היום הזה כי יום כפרים הוא לכפר עליכם לפני יהוה אלהיכם.
ויק	כג	29	כי כל-הנפש אשר לא-תענה בעצם היום הזה ונכרתה מעמיה.
ויק	כג	30	וכל-הנפש אשר תעשה כל-מלאכה בעצם היום הזה והאבדתי את-הנפש ההוא מקרב עמה.
ויק	כג	31	כל-מלאכה לא תעשו חקת עולם לדרתיכם בכל משבתיכם.
ויק	כג	32	שבת שבתון הוא לכם ועניתם את-נפשתיכם בתשעה לחדש בערב מערב עד-ערב תשבתו שבתכם.</P>
ויק	כג	33	וידבר יהוה אל-משה לאמר.
ויק	כג	34	דבר אל-בני ישראל לאמר בחמשה עשר יום לחדש השביעי הזה חג הסכות שבעת ימים ליהוה.
ויק	כג	35	ביום הראשון מקרא-קדש כל-מלאכת עבדה לא תעשו.
ויק	כג	36	שבעת ימים תקריבו אשה ליהוה ביום השמיני מקרא-קדש יהיה לכם והקרבתם אשה ליהוה עצרת הוא כל-מלאכת עבדה לא תעשו.
ויק	כג	37	אלה מועדי יהוה אשר-תקראו אתם מקראי קדש להקריב אשה ליהוה עלה ומנחה זבח ונסכים דבר-יום ביומו.
ויק	כג	38	מלבד שבתת יהוה ומלבד מתנותיכם ומלבד כל-נדריכם ומלבד כל-נדבתיכם אשר תתנו ליהוה.
ויק	כג	39	אך בחמשה עשר יום לחדש השביעי באספכם את-תבואת הארץ תחגו את-חג-יהוה שבעת ימים ביום הראשון שבתון וביום השמיני שבתון.
ויק	כג	40	ולקחתם לכם ביום הראשון פרי עץ הדר כפת תמרים וענף עץ-עבת וערבי-נחל ושמחתם לפני יהוה אלהיכם שבעת ימים.
ויק	כג	41	וחגתם אתו חג ליהוה שבעת ימים בשנה חקת עולם לדרתיכם בחדש השביעי תחגו אתו.
ויק	כג	42	בסכת תשבו שבעת ימים כל-האזרח בישראל ישבו בסכת.
ויק	כג	43	למען ידעו דרתיכם כי בסכות הושבתי את-בני ישראל בהוציאי אותם מארץ מצרים אני יהוה אלהיכם.
ויק	כג	44	וידבר משה את-מעדי יהוה אל-בני ישראל.</P>
ויק	כד	1	וידבר יהוה אל-משה לאמר.
ויק	כד	2	צו את-בני ישראל ויקחו אליך שמן זית זך כתית למאור להעלת נר תמיד.
ויק	כד	3	מחוץ לפרכת העדת באהל מועד יערך אתו אהרן מערב עד-בקר לפני יהוה תמיד חקת עולם לדרתיכם.
ויק	כד	4	על המנרה הטהרה יערך את-הנרות לפני יהוה תמיד.</P>
ויק	כד	5	ולקחת סלת ואפית אתה שתים עשרה חלות שני עשרנים יהיה החלה האחת.
ויק	כד	6	ושמת אותם שתים מערכות שש המערכת על השלחן הטהר לפני יהוה.
ויק	כד	7	ונתת על-המערכת לבנה זכה והיתה ללחם לאזכרה אשה ליהוה.
ויק	כד	8	ביום השבת ביום השבת יערכנו לפני יהוה תמיד מאת בני-ישראל ברית עולם.
ויק	כד	9	והיתה לאהרן ולבניו ואכלהו במקום קדש כי קדש קדשים הוא לו מאשי יהוה חק-עולם.</P>
ויק	כד	10	ויצא בן-אשה ישראלית והוא בן-איש מצרי בתוך בני ישראל וינצו במחנה בן הישראלית ואיש הישראלי.
ויק	כד	11	ויקב בן-האשה הישראלית את-השם ויקלל ויביאו אתו אל-משה ושם אמו שלמית בת-דברי למטה-דן.
ויק	כד	12	ויניחהו במשמר לפרש להם על-פי יהוה.</P>
ויק	כד	13	וידבר יהוה אל-משה לאמר.
ויק	כד	14	הוצא את-המקלל אל-מחוץ למחנה וסמכו כל-השמעים את-ידיהם על-ראשו ורגמו אתו כל-העדה.
ויק	כד	15	ואל-בני ישראל תדבר לאמר איש איש כי-יקלל אלהיו ונשא חטאו.
ויק	כד	16	ונקב שם-יהוה מות יומת רגום ירגמו-בו כל-העדה כגר כאזרח בנקבו-שם יומת.
ויק	כד	17	ואיש כי יכה כל-נפש אדם מות יומת.
ויק	כד	18	ומכה נפש-בהמה ישלמנה נפש תחת נפש.
ויק	כד	19	ואיש כי-יתן מום בעמיתו כאשר עשה כן יעשה לו.
ויק	כד	20	שבר תחת שבר עין תחת עין שן תחת שן כאשר יתן מום באדם כן ינתן בו.
ויק	כד	21	ומכה בהמה ישלמנה ומכה אדם יומת.
ויק	כד	22	משפט אחד יהיה לכם כגר כאזרח יהיה כי אני יהוה אלהיכם.
ויק	כד	23	וידבר משה אל-בני ישראל ויוציאו את-המקלל אל-מחוץ למחנה וירגמו אתו אבן ובני-ישראל עשו כאשר צוה יהוה את-משה.</P>
ויק	כה	1	וידבר יהוה אל-משה בהר סיני לאמר.
ויק	כה	2	דבר אל-בני ישראל ואמרת אלהם כי תבאו אל-הארץ אשר אני נתן לכם ושבתה הארץ שבת ליהוה.
ויק	כה	3	שש שנים תזרע שדך ושש שנים תזמר כרמך ואספת את-תבואתה.
ויק	כה	4	ובשנה השביעת שבת שבתון יהיה לארץ שבת ליהוה שדך לא תזרע וכרמך לא תזמר.
ויק	כה	5	את ספיח קצירך לא תקצור ואת-ענבי נזירך לא תבצר שנת שבתון יהיה לארץ.
ויק	כה	6	והיתה שבת הארץ לכם לאכלה לך ולעבדך ולאמתך ולשכירך ולתושבך הגרים עמך.
ויק	כה	7	ולבהמתך ולחיה אשר בארצך תהיה כל-תבואתה לאכל.</P>
ויק	כה	8	וספרת לך שבע שבתת שנים שבע שנים שבע פעמים והיו לך ימי שבע שבתת השנים תשע וארבעים שנה.
ויק	כה	9	והעברת שופר תרועה בחדש השבעי בעשור לחדש ביום הכפרים תעבירו שופר בכל-ארצכם.
ויק	כה	10	וקדשתם את שנת החמשים שנה וקראתם דרור בארץ לכל-ישביה יובל הוא תהיה לכם ושבתם איש אל-אחזתו ואיש אל-משפחתו תשבו.
ויק	כה	11	יובל הוא שנת החמשים שנה תהיה לכם לא תזרעו ולא תקצרו את-ספיחיה ולא תבצרו את-נזריה.
ויק	כה	12	כי יובל הוא קדש תהיה לכם מן-השדה תאכלו את-תבואתה.
ויק	כה	13	בשנת היובל הזאת תשבו איש אל-אחזתו.
ויק	כה	14	וכי-תמכרו ממכר לעמיתך או קנה מיד עמיתך אל-תונו איש את-אחיו.
ויק	כה	15	במספר שנים אחר היובל תקנה מאת עמיתך במספר שני-תבואת ימכר-לך.
ויק	כה	16	לפי רב השנים תרבה מקנתו ולפי מעט השנים תמעיט מקנתו כי מספר תבואת הוא מכר לך.
ויק	כה	17	ולא תונו איש את-עמיתו ויראת מאלהיך כי אני יהוה אלהיכם.
ויק	כה	18	ועשיתם את-חקתי ואת-משפטי תשמרו ועשיתם אתם וישבתם על-הארץ לבטח.
ויק	כה	19	ונתנה הארץ פריה ואכלתם לשבע וישבתם לבטח עליה.
ויק	כה	20	וכי תאמרו מה-נאכל בשנה השביעת הן לא נזרע ולא נאסף את-תבואתנו.
ויק	כה	21	וצויתי את-ברכתי לכם בשנה הששית ועשת את-התבואה לשלש השנים.
ויק	כה	22	וזרעתם את השנה השמינת ואכלתם מן-התבואה ישן עד השנה התשיעת עד-בוא תבואתה תאכלו ישן.
ויק	כה	23	והארץ לא תמכר לצמתת כי-לי הארץ כי-גרים ותושבים אתם עמדי.
ויק	כה	24	ובכל ארץ אחזתכם גאלה תתנו לארץ.</P>
ויק	כה	25	כי-ימוך אחיך ומכר מאחזתו ובא גאלו הקרב אליו וגאל את ממכר אחיו.
ויק	כה	26	ואיש כי לא יהיה-לו גאל והשיגה ידו ומצא כדי גאלתו.
ויק	כה	27	וחשב את-שני ממכרו והשיב את-העדף לאיש אשר מכר-לו ושב לאחזתו.
ויק	כה	28	ואם לא-מצאה ידו די השיב לו והיה ממכרו ביד הקנה אתו עד שנת היובל ויצא ביבל ושב לאחזתו.</P>
ויק	כה	29	ואיש כי-ימכר בית-מושב עיר חומה והיתה גאלתו עד-תם שנת ממכרו ימים תהיה גאלתו.
ויק	כה	30	ואם לא-יגאל עד-מלאת לו שנה תמימה וקם הבית אשר-בעיר אשר-לא חמה לצמיתת לקנה אתו לדרתיו לא יצא ביבל.
ויק	כה	31	ובתי החצרים אשר אין-להם חמה סביב על-שדה הארץ יחשב גאלה תהיה-לו וביבל יצא.
ויק	כה	32	וערי הלוים בתי ערי אחזתם גאלת עולם תהיה ללוים.
ויק	כה	33	ואשר יגאל מן-הלוים ויצא ממכר-בית ועיר אחזתו ביבל כי בתי ערי הלוים הוא אחזתם בתוך בני ישראל.
ויק	כה	34	ושדה מגרש עריהם לא ימכר כי-אחזת עולם הוא להם.</P>
ויק	כה	35	וכי-ימוך אחיך ומטה ידו עמך והחזקת בו גר ותושב וחי עמך.
ויק	כה	36	אל-תקח מאתו נשך ותרבית ויראת מאלהיך וחי אחיך עמך.
ויק	כה	37	את-כספך לא-תתן לו בנשך ובמרבית לא-תתן אכלך.
ויק	כה	38	אני יהוה אלהיכם אשר-הוצאתי אתכם מארץ מצרים לתת לכם את-ארץ כנען להיות לכם לאלהים.</P>
ויק	כה	39	וכי-ימוך אחיך עמך ונמכר-לך לא-תעבד בו עבדת עבד.
ויק	כה	40	כשכיר כתושב יהיה עמך עד-שנת היבל יעבד עמך.
ויק	כה	41	ויצא מעמך הוא ובניו עמו ושב אל-משפחתו ואל-אחזת אבתיו ישוב.
ויק	כה	42	כי-עבדי הם אשר-הוצאתי אתם מארץ מצרים לא ימכרו ממכרת עבד.
ויק	כה	43	לא-תרדה בו בפרך ויראת מאלהיך.
ויק	כה	44	ועבדך ואמתך אשר יהיו-לך מאת הגוים אשר סביבתיכם מהם תקנו עבד ואמה.
ויק	כה	45	וגם מבני התושבים הגרים עמכם מהם תקנו וממשפחתם אשר עמכם אשר הולידו בארצכם והיו לכם לאחזה.
ויק	כה	46	והתנחלתם אתם לבניכם אחריכם לרשת אחזה לעלם בהם תעבדו ובאחיכם בני-ישראל איש באחיו לא-תרדה בו בפרך.</P>
ויק	כה	47	וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר.
ויק	כה	48	אחרי נמכר גאלה תהיה-לו אחד מאחיו יגאלנו.
ויק	כה	49	או-דדו או בן-דדו יגאלנו או-משאר בשרו ממשפחתו יגאלנו או-השיגה ידו ונגאל.
ויק	כה	50	וחשב עם-קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו.
ויק	כה	51	אם-עוד רבות בשנים לפיהן ישיב גאלתו מכסף מקנתו.
ויק	כה	52	ואם-מעט נשאר בשנים עד-שנת היבל וחשב-לו כפי שניו ישיב את-גאלתו.
ויק	כה	53	כשכיר שנה בשנה יהיה עמו לא-ירדנו בפרך לעיניך.
ויק	כה	54	ואם-לא יגאל באלה ויצא בשנת היבל הוא ובניו עמו.
ויק	כה	55	כי-לי בני-ישראל עבדים עבדי הם אשר-הוצאתי אותם מארץ מצרים אני יהוה אלהיכם.</P>
ויק	כו	1	לא-תעשו לכם אלילם ופסל ומצבה לא-תקימו לכם ואבן משכית לא תתנו בארצכם להשתחות עליה כי אני יהוה אלהיכם.
ויק	כו	2	את-שבתתי תשמרו ומקדשי תיראו אני יהוה.</P>
ויק	כו	3	אם-בחקתי תלכו ואת-מצותי תשמרו ועשיתם אתם.
ויק	כו	4	ונתתי גשמיכם בעתם ונתנה הארץ יבולה ועץ השדה יתן פריו.
ויק	כו	5	והשיג לכם דיש את-בציר ובציר ישיג את-זרע ואכלתם לחמכם לשבע וישבתם לבטח בארצכם.
ויק	כו	6	ונתתי שלום בארץ ושכבתם ואין מחריד והשבתי חיה רעה מן-הארץ וחרב לא-תעבר בארצכם.
ויק	כו	7	ורדפתם את-איביכם ונפלו לפניכם לחרב.
ויק	כו	8	ורדפו מכם חמשה מאה ומאה מכם רבבה ירדפו ונפלו איביכם לפניכם לחרב.
ויק	כו	9	ופניתי אליכם והפריתי אתכם והרביתי אתכם והקימתי את-בריתי אתכם.
ויק	כו	10	ואכלתם ישן נושן וישן מפני חדש תוציאו.
ויק	כו	11	ונתתי משכני בתוככם ולא-תגעל נפשי אתכם.
ויק	כו	12	והתהלכתי בתוככם והייתי לכם לאלהים ואתם תהיו-לי לעם.
ויק	כו	13	אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות.</P>
ויק	כו	14	ואם-לא תשמעו לי ולא תעשו את כל-המצות האלה.
ויק	כו	15	ואם-בחקתי תמאסו ואם את-משפטי תגעל נפשכם לבלתי עשות את-כל-מצותי להפרכם את-בריתי.
ויק	כו	16	אף-אני אעשה-זאת לכם והפקדתי עליכם בהלה את-השחפת ואת-הקדחת מכלות עינים ומדיבת נפש וזרעתם לריק זרעכם ואכלהו איביכם.
ויק	כו	17	ונתתי פני בכם ונגפתם לפני איביכם ורדו בכם שנאיכם ונסתם ואין-רדף אתכם.
ויק	כו	18	ואם-עד-אלה לא תשמעו לי ויספתי ליסרה אתכם שבע על-חטאתיכם.
ויק	כו	19	ושברתי את-גאון עזכם ונתתי את-שמיכם כברזל ואת-ארצכם כנחשה.
ויק	כו	20	ותם לריק כחכם ולא-תתן ארצכם את-יבולה ועץ הארץ לא יתן פריו.
ויק	כו	21	ואם-תלכו עמי קרי ולא תאבו לשמע לי ויספתי עליכם מכה שבע כחטאתיכם.
ויק	כו	22	והשלחתי בכם את-חית השדה ושכלה אתכם והכריתה את-בהמתכם והמעיטה אתכם ונשמו דרכיכם.
ויק	כו	23	ואם-באלה לא תוסרו לי והלכתם עמי קרי.
ויק	כו	24	והלכתי אף-אני עמכם בקרי והכיתי אתכם גם-אני שבע על-חטאתיכם.
ויק	כו	25	והבאתי עליכם חרב נקמת נקם-ברית ונאספתם אל-עריכם ושלחתי דבר בתוככם ונתתם ביד-אויב.
ויק	כו	26	בשברי לכם מטה-לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו.</P>
ויק	כו	27	ואם-בזאת לא תשמעו לי והלכתם עמי בקרי.
ויק	כו	28	והלכתי עמכם בחמת-קרי ויסרתי אתכם אף-אני שבע על-חטאתיכם.
ויק	כו	29	ואכלתם בשר בניכם ובשר בנתיכם תאכלו.
ויק	כו	30	והשמדתי את-במתיכם והכרתי את-חמניכם ונתתי את-פגריכם על-פגרי גלוליכם וגעלה נפשי אתכם.
ויק	כו	31	ונתתי את-עריכם חרבה והשמותי את-מקדשיכם ולא אריח בריח ניחחכם.
ויק	כו	32	והשמתי אני את-הארץ ושממו עליה איביכם הישבים בה.
ויק	כו	33	ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה.
ויק	כו	34	אז תרצה הארץ את-שבתתיה כל ימי השמה ואתם בארץ איביכם אז תשבת הארץ והרצת את-שבתתיה.
ויק	כו	35	כל-ימי השמה תשבת את אשר לא-שבתה בשבתתיכם בשבתכם עליה.
ויק	כו	36	והנשארים בכם והבאתי מרך בלבבם בארצת איביהם ורדף אתם קול עלה נדף ונסו מנסת-חרב ונפלו ואין רדף.
ויק	כו	37	וכשלו איש-באחיו כמפני-חרב ורדף אין ולא-תהיה לכם תקומה לפני איביכם.
ויק	כו	38	ואבדתם בגוים ואכלה אתכם ארץ איביכם.
ויק	כו	39	והנשארים בכם ימקו בעונם בארצת איביכם ואף בעונת אבתם אתם ימקו.
ויק	כו	40	והתודו את-עונם ואת-עון אבתם במעלם אשר מעלו-בי ואף אשר-הלכו עמי בקרי.
ויק	כו	41	אף-אני אלך עמם בקרי והבאתי אתם בארץ איביהם או-אז יכנע לבבם הערל ואז ירצו את-עונם.
ויק	כו	42	וזכרתי את-בריתי יעקוב ואף את-בריתי יצחק ואף את-בריתי אברהם אזכר והארץ אזכר.
ויק	כו	43	והארץ תעזב מהם ותרץ את-שבתתיה בהשמה מהם והם ירצו את-עונם יען וביען במשפטי מאסו ואת-חקתי געלה נפשם.
ויק	כו	44	ואף-גם-זאת בהיותם בארץ איביהם לא-מאסתים ולא-געלתים לכלתם להפר בריתי אתם כי אני יהוה אלהיהם.
ויק	כו	45	וזכרתי להם ברית ראשנים אשר הוצאתי-אתם מארץ מצרים לעיני הגוים להיות להם לאלהים אני יהוה.
ויק	כו	46	אלה החקים והמשפטים והתורת אשר נתן יהוה בינו ובין בני ישראל בהר סיני ביד-משה.</P>
ויק	כז	1	וידבר יהוה אל-משה לאמר.
ויק	כז	2	דבר אל-בני ישראל ואמרת אלהם איש כי יפלא נדר בערכך נפשת ליהוה.
ויק	כז	3	והיה ערכך הזכר מבן עשרים שנה ועד בן-ששים שנה והיה ערכך חמשים שקל כסף בשקל הקדש.
ויק	כז	4	ואם-נקבה הוא והיה ערכך שלשים שקל.
ויק	כז	5	ואם מבן-חמש שנים ועד בן-עשרים שנה והיה ערכך הזכר עשרים שקלים ולנקבה עשרת שקלים.
ויק	כז	6	ואם מבן-חדש ועד בן-חמש שנים והיה ערכך הזכר חמשה שקלים כסף ולנקבה ערכך שלשת שקלים כסף.
ויק	כז	7	ואם מבן-ששים שנה ומעלה אם-זכר והיה ערכך חמשה עשר שקל ולנקבה עשרה שקלים.
ויק	כז	8	ואם-מך הוא מערכך והעמידו לפני הכהן והעריך אתו הכהן על-פי אשר תשיג יד הנדר יעריכנו הכהן.</P>
ויק	כז	9	ואם-בהמה אשר יקריבו ממנה קרבן ליהוה כל אשר יתן ממנו ליהוה יהיה-קדש.
ויק	כז	10	לא יחליפנו ולא-ימיר אתו טוב ברע או-רע בטוב ואם-המר ימיר בהמה בבהמה והיה-הוא ותמורתו יהיה-קדש.
ויק	כז	11	ואם כל-בהמה טמאה אשר לא-יקריבו ממנה קרבן ליהוה והעמיד את-הבהמה לפני הכהן.
ויק	כז	12	והעריך הכהן אתה בין טוב ובין רע כערכך הכהן כן יהיה.
ויק	כז	13	ואם-גאל יגאלנה ויסף חמישתו על-ערכך.
ויק	כז	14	ואיש כי-יקדש את-ביתו קדש ליהוה והעריכו הכהן בין טוב ובין רע כאשר יעריך אתו הכהן כן יקום.
ויק	כז	15	ואם-המקדיש יגאל את-ביתו ויסף חמישית כסף-ערכך עליו והיה לו.
ויק	כז	16	ואם משדה אחזתו יקדיש איש ליהוה והיה ערכך לפי זרעו זרע חמר שערים בחמשים שקל כסף.
ויק	כז	17	אם-משנת היבל יקדיש שדהו כערכך יקום.
ויק	כז	18	ואם-אחר היבל יקדיש שדהו וחשב-לו הכהן את-הכסף על-פי השנים הנותרת עד שנת היבל ונגרע מערכך.
ויק	כז	19	ואם-גאל יגאל את-השדה המקדיש אתו ויסף חמשית כסף-ערכך עליו וקם לו.
ויק	כז	20	ואם-לא יגאל את-השדה ואם-מכר את-השדה לאיש אחר לא יגאל עוד.
ויק	כז	21	והיה השדה בצאתו ביבל קדש ליהוה כשדה החרם לכהן תהיה אחזתו.
ויק	כז	22	ואם את-שדה מקנתו אשר לא משדה אחזתו יקדיש ליהוה.
ויק	כז	23	וחשב-לו הכהן את מכסת הערכך עד שנת היבל ונתן את-הערכך ביום ההוא קדש ליהוה.
ויק	כז	24	בשנת היובל ישוב השדה לאשר קנהו מאתו לאשר-לו אחזת הארץ.
ויק	כז	25	וכל-ערכך יהיה בשקל הקדש עשרים גרה יהיה השקל.
ויק	כז	26	אך-בכור אשר-יבכר ליהוה בבהמה לא-יקדיש איש אתו אם-שור אם-שה ליהוה הוא.
ויק	כז	27	ואם בבהמה הטמאה ופדה בערכך ויסף חמשתו עליו ואם-לא יגאל ונמכר בערכך.
ויק	כז	28	אך-כל-חרם אשר יחרם איש ליהוה מכל-אשר-לו מאדם ובהמה ומשדה אחזתו לא ימכר ולא יגאל כל-חרם קדש-קדשים הוא ליהוה.
ויק	כז	29	כל-חרם אשר יחרם מן-האדם לא יפדה מות יומת.
ויק	כז	30	וכל-מעשר הארץ מזרע הארץ מפרי העץ ליהוה הוא קדש ליהוה.
ויק	כז	31	ואם-גאל יגאל איש ממעשרו חמשיתו יסף עליו.
ויק	כז	32	וכל-מעשר בקר וצאן כל אשר-יעבר תחת השבט העשירי יהיה-קדש ליהוה.
ויק	כז	33	לא יבקר בין-טוב לרע ולא ימירנו ואם-המר ימירנו והיה-הוא ותמורתו יהיה-קדש לא יגאל.
ויק	כז	34	אלה המצות אשר צוה יהוה את-משה אל-בני ישראל בהר סיני.</P>
זכר	א	1	בחדש השמיני בשנת שתים לדריוש היה דבר-יהוה אל-זכריה בן-ברכיה בן-עדו הנביא לאמר.
זכר	א	2	קצף יהוה על-אבותיכם קצף.
זכר	א	3	ואמרת אלהם כה אמר יהוה צבאות שובו אלי נאם יהוה צבאות ואשוב אליכם אמר יהוה צבאות.
זכר	א	4	אל-תהיו כאבתיכם אשר קראו-אליהם הנביאים הראשנים לאמר כה אמר יהוה צבאות שובו נא מדרכיכם הרעים ומעליליכם הרעים ולא שמעו ולא-הקשיבו אלי נאם-יהוה.
זכר	א	5	אבותיכם איה-הם והנבאים הלעולם יחיו.
זכר	א	6	אך דברי וחקי אשר צויתי את-עבדי הנביאים הלוא השיגו אבתיכם וישובו ויאמרו כאשר זמם יהוה צבאות לעשות לנו כדרכינו וכמעללינו כן עשה אתנו.</P>
זכר	א	7	ביום עשרים וארבעה לעשתי-עשר חדש הוא-חדש שבט בשנת שתים לדריוש היה דבר-יהוה אל-זכריה בן-ברכיהו בן-עדוא הנביא לאמר.
זכר	א	8	ראיתי הלילה והנה-איש רכב על-סוס אדם והוא עמד בין ההדסים אשר במצלה ואחריו סוסים אדמים שרקים ולבנים.
זכר	א	9	ואמר מה-אלה אדני ויאמר אלי המלאך הדבר בי אני אראך מה-המה אלה.
זכר	א	10	ויען האיש העמד בין-ההדסים ויאמר אלה אשר שלח יהוה להתהלך בארץ.
זכר	א	11	ויענו את-מלאך יהוה העמד בין ההדסים ויאמרו התהלכנו בארץ והנה כל-הארץ ישבת ושקטת.
זכר	א	12	ויען מלאך-יהוה ויאמר יהוה צבאות עד-מתי אתה לא-תרחם את-ירושלם ואת ערי יהודה אשר זעמתה זה שבעים שנה.
זכר	א	13	ויען יהוה את-המלאך הדבר בי דברים טובים דברים נחמים.
זכר	א	14	ויאמר אלי המלאך הדבר בי קרא לאמר כה אמר יהוה צבאות קנאתי לירושלם ולציון קנאה גדולה.
זכר	א	15	וקצף גדול אני קצף על-הגוים השאננים אשר אני קצפתי מעט והמה עזרו לרעה.
זכר	א	16	לכן כה-אמר יהוה שבתי לירושלם ברחמים ביתי יבנה בה נאם יהוה צבאות וקוה ינטה על-ירושלם.
זכר	א	17	עוד קרא לאמר כה אמר יהוה צבאות עוד תפוצינה ערי מטוב ונחם יהוה עוד את-ציון ובחר עוד בירושלם.</P>
זכר	ב	1	ואשא את-עיני וארא והנה ארבע קרנות.
זכר	ב	2	ואמר אל-המלאך הדבר בי מה-אלה ויאמר אלי אלה הקרנות אשר זרו את-יהודה את-ישראל וירושלם.</P>
זכר	ב	3	ויראני יהוה ארבעה חרשים.
זכר	ב	4	ואמר מה אלה באים לעשות ויאמר לאמר אלה הקרנות אשר-זרו את-יהודה כפי-איש לא-נשא ראשו ויבאו אלה להחריד אתם לידות את-קרנות הגוים הנשאים קרן אל-ארץ יהודה לזרותה.
זכר	ב	5	ואשא עיני וארא והנה-איש ובידו חבל מדה.
זכר	ב	6	ואמר אנה אתה הלך ויאמר אלי למד את-ירושלם לראות כמה-רחבה וכמה ארכה.
זכר	ב	7	והנה המלאך הדבר בי יצא ומלאך אחר יצא לקראתו.
זכר	ב	8	ויאמר אלו רץ דבר אל-הנער הלז לאמר פרזות תשב ירושלם מרב אדם ובהמה בתוכה.
זכר	ב	9	ואני אהיה-לה נאם-יהוה חומת אש סביב ולכבוד אהיה בתוכה.</P>
זכר	ב	10	הוי הוי ונסו מארץ צפון נאם-יהוה כי כארבע רוחות השמים פרשתי אתכם נאם-יהוה.
זכר	ב	11	הוי ציון המלטי יושבת בת-בבל.</P>
זכר	ב	12	כי כה אמר יהוה צבאות אחר כבוד שלחני אל-הגוים השללים אתכם כי הנגע בכם נגע בבבת עינו.
זכר	ב	13	כי הנני מניף את-ידי עליהם והיו שלל לעבדיהם וידעתם כי-יהוה צבאות שלחני.</P>
זכר	ב	14	רני ושמחי בת-ציון כי הנני-בא ושכנתי בתוכך נאם-יהוה.
זכר	ב	15	ונלוו גוים רבים אל-יהוה ביום ההוא והיו לי לעם ושכנתי בתוכך וידעת כי-יהוה צבאות שלחני אליך.
זכר	ב	16	ונחל יהוה את-יהודה חלקו על אדמת הקדש ובחר עוד בירושלם.
זכר	ב	17	הס כל-בשר מפני יהוה כי נעור ממעון קדשו.</P>
זכר	ג	1	ויראני את-יהושע הכהן הגדול עמד לפני מלאך יהוה והשטן עמד על-ימינו לשטנו.
זכר	ג	2	ויאמר יהוה אל-השטן יגער יהוה בך השטן ויגער יהוה בך הבחר בירושלם הלוא זה אוד מצל מאש.
זכר	ג	3	ויהושע היה לבש בגדים צואים ועמד לפני המלאך.
זכר	ג	4	ויען ויאמר אל-העמדים לפניו לאמר הסירו הבגדים הצאים מעליו ויאמר אליו ראה העברתי מעליך עונך והלבש אתך מחלצות.
זכר	ג	5	ואמר ישימו צניף טהור על-ראשו וישימו הצניף הטהור על-ראשו וילבשהו בגדים ומלאך יהוה עמד.
זכר	ג	6	ויעד מלאך יהוה ביהושע לאמר.
זכר	ג	7	כה-אמר יהוה צבאות אם-בדרכי תלך ואם את-משמרתי תשמר וגם-אתה תדין את-ביתי וגם תשמר את-חצרי ונתתי לך מהלכים בין העמדים האלה.
זכר	ג	8	שמע-נא יהושע הכהן הגדול אתה ורעיך הישבים לפניך כי-אנשי מופת המה כי-הנני מביא את-עבדי צמח.
זכר	ג	9	כי הנה האבן אשר נתתי לפני יהושע על-אבן אחת שבעה עינים הנני מפתח פתחה נאם יהוה צבאות ומשתי את-עון הארץ-ההיא ביום אחד.
זכר	ג	10	ביום ההוא נאם יהוה צבאות תקראו איש לרעהו אל-תחת גפן ואל-תחת תאנה.</P>
זכר	ד	1	וישב המלאך הדבר בי ויעירני כאיש אשר-יעור משנתו.
זכר	ד	2	ויאמר אלי מה אתה ראה ויאמר ראיתי והנה מנורת זהב כלה וגלה על-ראשה ושבעה נרתיה עליה שבעה ושבעה מוצקות לנרות אשר על-ראשה.
זכר	ד	3	ושנים זיתים עליה אחד מימין הגלה ואחד על-שמאלה.
זכר	ד	4	ואען ואמר אל-המלאך הדבר בי לאמר מה-אלה אדני.
זכר	ד	5	ויען המלאך הדבר בי ויאמר אלי הלוא ידעת מה-המה אלה ואמר לא אדני.
זכר	ד	6	ויען ויאמר אלי לאמר זה דבר-יהוה אל-זרבבל לאמר לא בחיל ולא בכח כי אם-ברוחי אמר יהוה צבאות.
זכר	ד	7	מי-אתה הר-הגדול לפני זרבבל למישר והוציא את-האבן הראשה תשאות חן חן לה.</P>
זכר	ד	8	ויהי דבר-יהוה אלי לאמר.
זכר	ד	9	ידי זרבבל יסדו הבית הזה וידיו תבצענה וידעת כי-יהוה צבאות שלחני אליכם.
זכר	ד	10	כי מי בז ליום קטנות ושמחו וראו את-האבן הבדיל ביד זרבבל שבעה-אלה עיני יהוה המה משוטטים בכל-הארץ.
זכר	ד	11	ואען ואמר אליו מה-שני הזיתים האלה על-ימין המנורה ועל-שמאולה.
זכר	ד	12	ואען שנית ואמר אליו מה-שתי שבלי הזיתים אשר ביד שני צנתרות הזהב המריקים מעליהם הזהב.
זכר	ד	13	ויאמר אלי לאמר הלוא ידעת מה-אלה ואמר לא אדני.
זכר	ד	14	ויאמר אלה שני בני-היצהר העמדים על-אדון כל-הארץ.</P>
זכר	ה	1	ואשוב ואשא עיני ואראה והנה מגלה עפה.
זכר	ה	2	ויאמר אלי מה אתה ראה ואמר אני ראה מגלה עפה ארכה עשרים באמה ורחבה עשר באמה.
זכר	ה	3	ויאמר אלי זאת האלה היוצאת על-פני כל-הארץ כי כל-הגנב מזה כמוה נקה וכל-הנשבע מזה כמוה נקה.
זכר	ה	4	הוצאתיה נאם יהוה צבאות ובאה אל-בית הגנב ואל-בית הנשבע בשמי לשקר ולנה בתוך ביתו וכלתו ואת-עציו ואת-אבניו.
זכר	ה	5	ויצא המלאך הדבר בי ויאמר אלי שא נא עיניך וראה מה היוצאת הזאת.
זכר	ה	6	ואמר מה-היא ויאמר זאת האיפה היוצאת ויאמר זאת עינם בכל-הארץ.
זכר	ה	7	והנה ככר עפרת נשאת וזאת אשה אחת יושבת בתוך האיפה.
זכר	ה	8	ויאמר זאת הרשעה וישלך אתה אל-תוך האיפה וישלך את-אבן העפרת אל-פיה.</P>
זכר	ה	9	ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשאנה את-האיפה בין הארץ ובין השמים.
זכר	ה	10	ואמר אל-המלאך הדבר בי אנה המה מולכות את-האיפה.
זכר	ה	11	ויאמר אלי לבנות-לה בית בארץ שנער והוכן והניחה שם על-מכנתה.</P>
זכר	ו	1	ואשב ואשא עיני ואראה והנה ארבע מרכבות יצאות מבין שני ההרים וההרים הרי נחשת.
זכר	ו	2	במרכבה הראשנה סוסים אדמים ובמרכבה השנית סוסים שחרים.
זכר	ו	3	ובמרכבה השלשית סוסים לבנים ובמרכבה הרבעית סוסים ברדים אמצים.
זכר	ו	4	ואען ואמר אל-המלאך הדבר בי מה-אלה אדני.
זכר	ו	5	ויען המלאך ויאמר אלי אלה ארבע רחות השמים יוצאות מהתיצב על-אדון כל-הארץ.
זכר	ו	6	אשר-בה הסוסים השחרים יצאים אל-ארץ צפון והלבנים יצאו אל-אחריהם והברדים יצאו אל-ארץ התימן.
זכר	ו	7	והאמצים יצאו ויבקשו ללכת להתהלך בארץ ויאמר לכו התהלכו בארץ ותתהלכנה בארץ.
זכר	ו	8	ויזעק אתי וידבר אלי לאמר ראה היוצאים אל-ארץ צפון הניחו את-רוחי בארץ צפון.</P>
זכר	ו	9	ויהי דבר-יהוה אלי לאמר.
זכר	ו	10	לקוח מאת הגולה מחלדי ומאת טוביה ומאת ידעיה ובאת אתה ביום ההוא ובאת בית יאשיה בן-צפניה אשר-באו מבבל.
זכר	ו	11	ולקחת כסף-וזהב ועשית עטרות ושמת בראש יהושע בן-יהוצדק הכהן הגדול.
זכר	ו	12	ואמרת אליו לאמר כה אמר יהוה צבאות לאמר הנה-איש צמח שמו ומתחתיו יצמח ובנה את-היכל יהוה.
זכר	ו	13	והוא יבנה את-היכל יהוה והוא-ישא הוד וישב ומשל על-כסאו והיה כהן על-כסאו ועצת שלום תהיה בין שניהם.
זכר	ו	14	והעטרת תהיה לחלם ולטוביה ולידעיה ולחן בן-צפניה לזכרון בהיכל יהוה.
זכר	ו	15	ורחוקים יבאו ובנו בהיכל יהוה וידעתם כי-יהוה צבאות שלחני אליכם והיה אם-שמוע תשמעון בקול יהוה אלהיכם.</P>
זכר	ז	1	ויהי בשנת ארבע לדריוש המלך היה דבר-יהוה אל-זכריה בארבעה לחדש התשעי בכסלו.
זכר	ז	2	וישלח בית-אל שר-אצר ורגם מלך ואנשיו לחלות את-פני יהוה.
זכר	ז	3	לאמר אל-הכהנים אשר לבית-יהוה צבאות ואל-הנביאים לאמר האבכה בחדש החמשי הנזר כאשר עשיתי זה כמה שנים.</P>
זכר	ז	4	ויהי דבר-יהוה צבאות אלי לאמר.
זכר	ז	5	אמר אל-כל-עם הארץ ואל-הכהנים לאמר כי-צמתם וספוד בחמישי ובשביעי וזה שבעים שנה הצום צמתני אני.
זכר	ז	6	וכי תאכלו וכי תשתו הלוא אתם האכלים ואתם השתים.
זכר	ז	7	הלוא את-הדברים אשר קרא יהוה ביד הנביאים הראשנים בהיות ירושלם ישבת ושלוה ועריה סביבתיה והנגב והשפלה ישב.</P>
זכר	ז	8	ויהי דבר-יהוה אל-זכריה לאמר.
זכר	ז	9	כה אמר יהוה צבאות לאמר משפט אמת שפטו וחסד ורחמים עשו איש את-אחיו.
זכר	ז	10	ואלמנה ויתום גר ועני אל-תעשקו ורעת איש אחיו אל-תחשבו בלבבכם.
זכר	ז	11	וימאנו להקשיב ויתנו כתף סררת ואזניהם הכבידו משמוע.
זכר	ז	12	ולבם שמו שמיר משמוע את-התורה ואת-הדברים אשר שלח יהוה צבאות ברוחו ביד הנביאים הראשנים ויהי קצף גדול מאת יהוה צבאות.
זכר	ז	13	ויהי כאשר-קרא ולא שמעו כן יקראו ולא אשמע אמר יהוה צבאות.
זכר	ז	14	ואסערם על כל-הגוים אשר לא-ידעום והארץ נשמה אחריהם מעבר ומשב וישימו ארץ-חמדה לשמה.</P>
זכר	ח	1	ויהי דבר-יהוה צבאות לאמר.
זכר	ח	2	כה אמר יהוה צבאות קנאתי לציון קנאה גדולה וחמה גדולה קנאתי לה.
זכר	ח	3	כה אמר יהוה שבתי אל-ציון ושכנתי בתוך ירושלם ונקראה ירושלם עיר-האמת והר-יהוה צבאות הר הקדש.</P>
זכר	ח	4	כה אמר יהוה צבאות עד ישבו זקנים וזקנות ברחבות ירושלם ואיש משענתו בידו מרב ימים.
זכר	ח	5	ורחבות העיר ימלאו ילדים וילדות משחקים ברחבתיה.</P>
זכר	ח	6	כה אמר יהוה צבאות כי יפלא בעיני שארית העם הזה בימים ההם גם-בעיני יפלא נאם יהוה צבאות.</P>
זכר	ח	7	כה אמר יהוה צבאות הנני מושיע את-עמי מארץ מזרח ומארץ מבוא השמש.
זכר	ח	8	והבאתי אתם ושכנו בתוך ירושלם והיו-לי לעם ואני אהיה להם לאלהים באמת ובצדקה.</P>
זכר	ח	9	כה-אמר יהוה צבאות תחזקנה ידיכם השמעים בימים האלה את הדברים האלה מפי הנביאים אשר ביום יסד בית-יהוה צבאות ההיכל להבנות.
זכר	ח	10	כי לפני הימים ההם שכר האדם לא נהיה ושכר הבהמה איננה וליוצא ולבא אין-שלום מן-הצר ואשלח את-כל-האדם איש ברעהו.
זכר	ח	11	ועתה לא כימים הראשנים אני לשארית העם הזה נאם יהוה צבאות.
זכר	ח	12	כי-זרע השלום הגפן תתן פריה והארץ תתן את-יבולה והשמים יתנו טלם והנחלתי את-שארית העם הזה את-כל-אלה.
זכר	ח	13	והיה כאשר הייתם קללה בגוים בית יהודה ובית ישראל כן אושיע אתכם והייתם ברכה אל-תיראו תחזקנה ידיכם.</P>
זכר	ח	14	כי כה אמר יהוה צבאות כאשר זממתי להרע לכם בהקציף אבתיכם אתי אמר יהוה צבאות ולא נחמתי.
זכר	ח	15	כן שבתי זממתי בימים האלה להיטיב את-ירושלם ואת-בית יהודה אל-תיראו.
זכר	ח	16	אלה הדברים אשר תעשו דברו אמת איש את-רעהו אמת ומשפט שלום שפטו בשעריכם.
זכר	ח	17	ואיש את-רעת רעהו אל-תחשבו בלבבכם ושבעת שקר אל-תאהבו כי את-כל-אלה אשר שנאתי נאם-יהוה.</P>
זכר	ח	18	ויהי דבר-יהוה צבאות אלי לאמר.
זכר	ח	19	כה-אמר יהוה צבאות צום הרביעי וצום החמישי וצום השביעי וצום העשירי יהיה לבית-יהודה לששון ולשמחה ולמעדים טובים והאמת והשלום אהבו.</P>
זכר	ח	20	כה אמר יהוה צבאות עד אשר יבאו עמים וישבי ערים רבות.
זכר	ח	21	והלכו ישבי אחת אל-אחת לאמר נלכה הלוך לחלות את-פני יהוה ולבקש את-יהוה צבאות אלכה גם-אני.
זכר	ח	22	ובאו עמים רבים וגוים עצומים לבקש את-יהוה צבאות בירושלם ולחלות את-פני יהוה.</P>
זכר	ח	23	כה אמר יהוה צבאות בימים ההמה אשר יחזיקו עשרה אנשים מכל לשנות הגוים והחזיקו בכנף איש יהודי לאמר נלכה עמכם כי שמענו אלהים עמכם.</P>
זכר	ט	1	משא דבר-יהוה בארץ חדרך ודמשק מנחתו כי ליהוה עין אדם וכל שבטי ישראל.
זכר	ט	2	וגם-חמת תגבל-בה צר וצידון כי חכמה מאד.
זכר	ט	3	ותבן צר מצור לה ותצבר-כסף כעפר וחרוץ כטיט חוצות.
זכר	ט	4	הנה אדני יורשנה והכה בים חילה והיא באש תאכל.
זכר	ט	5	תרא אשקלון ותירא ועזה ותחיל מאד ועקרון כי-הביש מבטה ואבד מלך מעזה ואשקלון לא תשב.
זכר	ט	6	וישב ממזר באשדוד והכרתי גאון פלשתים.
זכר	ט	7	והסרתי דמיו מפיו ושקציו מבין שניו ונשאר גם-הוא לאלהינו והיה כאלף ביהודה ועקרון כיבוסי.
זכר	ט	8	וחניתי לביתי מצבה מעבר ומשב ולא-יעבר עליהם עוד נגש כי עתה ראיתי בעיני.</P>
זכר	ט	9	גילי מאד בת-ציון הריעי בת ירושלם הנה מלכך יבוא לך צדיק ונושע הוא עני ורכב על-חמור ועל-עיר בן-אתנות.
זכר	ט	10	והכרתי-רכב מאפרים וסוס מירושלם ונכרתה קשת מלחמה ודבר שלום לגוים ומשלו מים עד-ים ומנהר עד-אפסי-ארץ.
זכר	ט	11	גם-את בדם-בריתך שלחתי אסיריך מבור אין מים בו.
זכר	ט	12	שובו לבצרון אסירי התקוה גם-היום מגיד משנה אשיב לך.
זכר	ט	13	כי-דרכתי לי יהודה קשת מלאתי אפרים ועוררתי בניך ציון על-בניך יון ושמתיך כחרב גבור.
זכר	ט	14	ויהוה עליהם יראה ויצא כברק חצו ואדני יהוה בשופר יתקע והלך בסערות תימן.
זכר	ט	15	יהוה צבאות יגן עליהם ואכלו וכבשו אבני-קלע ושתו המו כמו-יין ומלאו כמזרק כזויות מזבח.
זכר	ט	16	והושיעם יהוה אלהיהם ביום ההוא כצאן עמו כי אבני-נזר מתנוססות על-אדמתו.
זכר	ט	17	כי מה-טובו ומה-יפיו דגן בחורים ותירוש ינובב בתלות.</P>
זכר	י	1	שאלו מיהוה מטר בעת מלקוש יהוה עשה חזיזים ומטר-גשם יתן להם לאיש עשב בשדה.
זכר	י	2	כי התרפים דברו-און והקוסמים חזו שקר וחלמות השוא ידברו הבל ינחמון על-כן נסעו כמו-צאן יענו כי-אין רעה.</P>
זכר	י	3	על-הרעים חרה אפי ועל-העתודים אפקוד כי-פקד יהוה צבאות את-עדרו את-בית יהודה ושם אותם כסוס הודו במלחמה.
זכר	י	4	ממנו פנה ממנו יתד ממנו קשת מלחמה ממנו יצא כל-נוגש יחדו.
זכר	י	5	והיו כגברים בוסים בטיט חוצות במלחמה ונלחמו כי יהוה עמם והבישו רכבי סוסים.
זכר	י	6	וגברתי את-בית יהודה ואת-בית יוסף אושיע והושבותים כי רחמתים והיו כאשר לא-זנחתים כי אני יהוה אלהיהם ואענם.
זכר	י	7	והיו כגבור אפרים ושמח לבם כמו-יין ובניהם יראו ושמחו יגל לבם ביהוה.
זכר	י	8	אשרקה להם ואקבצם כי פדיתים ורבו כמו רבו.
זכר	י	9	ואזרעם בעמים ובמרחקים יזכרוני וחיו את-בניהם ושבו.
זכר	י	10	והשיבותים מארץ מצרים ומאשור אקבצם ואל-ארץ גלעד ולבנון אביאם ולא ימצא להם.
זכר	י	11	ועבר בים צרה והכה בים גלים והבישו כל מצולות יאר והורד גאון אשור ושבט מצרים יסור.
זכר	י	12	וגברתים ביהוה ובשמו יתהלכו נאם יהוה.</P>
זכר	יא	1	פתח לבנון דלתיך ותאכל אש בארזיך.
זכר	יא	2	הילל ברוש כי-נפל ארז אשר אדרים שדדו הילילו אלוני בשן כי ירד יער הבצור.
זכר	יא	3	קול יללת הרעים כי שדדה אדרתם קול שאגת כפירים כי שדד גאון הירדן.</P>
זכר	יא	4	כה אמר יהוה אלהי רעה את-צאן ההרגה.
זכר	יא	5	אשר קניהן יהרגן ולא יאשמו ומכריהן יאמר ברוך יהוה ואעשר ורעיהם לא יחמול עליהן.
זכר	יא	6	כי לא אחמול עוד על-ישבי הארץ נאם-יהוה והנה אנכי ממציא את-האדם איש ביד-רעהו וביד מלכו וכתתו את-הארץ ולא אציל מידם.
זכר	יא	7	וארעה את-צאן ההרגה לכן עניי הצאן ואקח-לי שני מקלות לאחד קראתי נעם ולאחד קראתי חבלים וארעה את-הצאן.
זכר	יא	8	ואכחד את-שלשת הרעים בירח אחד ותקצר נפשי בהם וגם-נפשם בחלה בי.
זכר	יא	9	ואמר לא ארעה אתכם המתה תמות והנכחדת תכחד והנשארות תאכלנה אשה את-בשר רעותה.
זכר	יא	10	ואקח את-מקלי את-נעם ואגדע אתו להפיר את-בריתי אשר כרתי את-כל-העמים.
זכר	יא	11	ותפר ביום ההוא וידעו כן עניי הצאן השמרים אתי כי דבר-יהוה הוא.</P>
זכר	יא	12	ואמר אליהם אם-טוב בעיניכם הבו שכרי ואם-לא חדלו וישקלו את-שכרי שלשים כסף.
זכר	יא	13	ויאמר יהוה אלי השליכהו אל-היוצר אדר היקר אשר יקרתי מעליהם ואקחה שלשים הכסף ואשליך אתו בית יהוה אל-היוצר.
זכר	יא	14	ואגדע את-מקלי השני את החבלים להפר את-האחוה בין יהודה ובין ישראל.</P>
זכר	יא	15	ויאמר יהוה אלי עוד קח-לך כלי רעה אולי.
זכר	יא	16	כי הנה-אנכי מקים רעה בארץ הנכחדות לא-יפקד הנער לא-יבקש והנשברת לא ירפא הנצבה לא יכלכל ובשר הבריאה יאכל ופרסיהן יפרק.
זכר	יא	17	הוי רעי האליל עזבי הצאן חרב על-זרועו ועל-עין ימינו זרעו יבוש תיבש ועין ימינו כהה תכהה.</P>
זכר	יב	1	משא דבר-יהוה על-ישראל נאם-יהוה נטה שמים ויסד ארץ ויצר רוח-אדם בקרבו.
זכר	יב	2	הנה אנכי שם את-ירושלם סף-רעל לכל-העמים סביב וגם על-יהודה יהיה במצור על-ירושלם.
זכר	יב	3	והיה ביום-ההוא אשים את-ירושלם אבן מעמסה לכל-העמים כל-עמסיה שרוט ישרטו ונאספו עליה כל גויי הארץ.
זכר	יב	4	ביום ההוא נאם-יהוה אכה כל-סוס בתמהון ורכבו בשגעון ועל-בית יהודה אפקח את-עיני וכל סוס העמים אכה בעורון.
זכר	יב	5	ואמרו אלפי יהודה בלבם אמצה לי ישבי ירושלם ביהוה צבאות אלהיהם.
זכר	יב	6	ביום ההוא אשים את-אלפי יהודה ככיור אש בעצים וכלפיד אש בעמיר ואכלו על-ימין ועל-שמאול את-כל-העמים סביב וישבה ירושלם עוד תחתיה בירושלם.
זכר	יב	7	והושיע יהוה את-אהלי יהודה בראשנה למען לא-תגדל תפארת בית-דויד ותפארת ישב ירושלם על-יהודה.
זכר	יב	8	ביום ההוא יגן יהוה בעד יושב ירושלם והיה הנכשל בהם ביום ההוא כדויד ובית דויד כאלהים כמלאך יהוה לפניהם.
זכר	יב	9	והיה ביום ההוא אבקש להשמיד את-כל-הגוים הבאים על-ירושלם.
זכר	יב	10	ושפכתי על-בית דויד ועל יושב ירושלם רוח חן ותחנונים והביטו אלי את אשר-דקרו וספדו עליו כמספד על-היחיד והמר עליו כהמר על-הבכור.
זכר	יב	11	ביום ההוא יגדל המספד בירושלם כמספד הדד-רמון בבקעת מגדון.
זכר	יב	12	וספדה הארץ משפחות משפחות לבד משפחת בית-דויד לבד ונשיהם לבד משפחת בית-נתן לבד ונשיהם לבד.
זכר	יב	13	משפחת בית-לוי לבד ונשיהם לבד משפחת השמעי לבד ונשיהם לבד.
זכר	יב	14	כל המשפחות הנשארות משפחת משפחת לבד ונשיהם לבד.</P>
זכר	יג	1	ביום ההוא יהיה מקור נפתח לבית דויד ולישבי ירושלם לחטאת ולנדה.
זכר	יג	2	והיה ביום ההוא נאם יהוה צבאות אכרית את-שמות העצבים מן-הארץ ולא יזכרו עוד וגם את-הנביאים ואת-רוח הטמאה אעביר מן-הארץ.
זכר	יג	3	והיה כי-ינבא איש עוד ואמרו אליו אביו ואמו ילדיו לא תחיה כי שקר דברת בשם יהוה ודקרהו אביהו ואמו ילדיו בהנבאו.
זכר	יג	4	והיה ביום ההוא יבשו הנביאים איש מחזינו בהנבאתו ולא ילבשו אדרת שער למען כחש.
זכר	יג	5	ואמר לא נביא אנכי איש-עבד אדמה אנכי כי אדם הקנני מנעורי.
זכר	יג	6	ואמר אליו מה המכות האלה בין ידיך ואמר אשר הכיתי בית מאהבי.</P>
זכר	יג	7	חרב עורי על-רעי ועל-גבר עמיתי נאם יהוה צבאות הך את-הרעה ותפוצין הצאן והשבתי ידי על-הצערים.
זכר	יג	8	והיה בכל-הארץ נאם-יהוה פי-שנים בה יכרתו יגועו והשלשית יותר בה.
זכר	יג	9	והבאתי את-השלשית באש וצרפתים כצרף את-הכסף ובחנתים כבחן את-הזהב הוא יקרא בשמי ואני אענה אתו אמרתי עמי הוא והוא יאמר יהוה אלהי.</P>
זכר	יד	1	הנה יום-בא ליהוה וחלק שללך בקרבך.
זכר	יד	2	ואספתי את-כל-הגוים אל-ירושלם למלחמה ונלכדה העיר ונשסו הבתים והנשים תשגלנה ויצא חצי העיר בגולה ויתר העם לא יכרת מן-העיר.
זכר	יד	3	ויצא יהוה ונלחם בגוים ההם כיום הלחמו ביום קרב.
זכר	יד	4	ועמדו רגליו ביום-ההוא על-הר הזתים אשר על-פני ירושלם מקדם ונבקע הר הזיתים מחציו מזרחה וימה גיא גדולה מאד ומש חצי ההר צפונה וחציו-נגבה.
זכר	יד	5	ונסתם גיא-הרי כי-יגיע גי-הרים אל-אצל ונסתם כאשר נסתם מפני הרעש בימי עזיה מלך-יהודה ובא יהוה אלהי כל-קדשים עמך.
זכר	יד	6	והיה ביום ההוא לא-יהיה אור יקרות יקפאון.
זכר	יד	7	והיה יום-אחד הוא יודע ליהוה לא-יום ולא-לילה והיה לעת-ערב יהיה-אור.
זכר	יד	8	והיה ביום ההוא יצאו מים-חיים מירושלם חצים אל-הים הקדמוני וחצים אל-הים האחרון בקיץ ובחרף יהיה.
זכר	יד	9	והיה יהוה למלך על-כל-הארץ ביום ההוא יהיה יהוה אחד ושמו אחד.
זכר	יד	10	יסוב כל-הארץ כערבה מגבע לרמון נגב ירושלם וראמה וישבה תחתיה למשער בנימן עד-מקום שער הראשון עד-שער הפנים ומגדל חננאל עד יקבי המלך.
זכר	יד	11	וישבו בה וחרם לא יהיה-עוד וישבה ירושלם לבטח.</P>
זכר	יד	12	וזאת תהיה המגפה אשר יגף יהוה את-כל-העמים אשר צבאו על-ירושלם המק בשרו והוא עמד על-רגליו ועיניו תמקנה בחריהן ולשונו תמק בפיהם.
זכר	יד	13	והיה ביום ההוא תהיה מהומת-יהוה רבה בהם והחזיקו איש יד רעהו ועלתה ידו על-יד רעהו.
זכר	יד	14	וגם-יהודה תלחם בירושלם ואסף חיל כל-הגוים סביב זהב וכסף ובגדים לרב מאד.
זכר	יד	15	וכן תהיה מגפת הסוס הפרד הגמל והחמור וכל-הבהמה אשר יהיה במחנות ההמה כמגפה הזאת.
זכר	יד	16	והיה כל-הנותר מכל-הגוים הבאים על-ירושלם ועלו מדי שנה בשנה להשתחות למלך יהוה צבאות ולחג את-חג הסכות.
זכר	יד	17	והיה אשר לא-יעלה מאת משפחות הארץ אל-ירושלם להשתחות למלך יהוה צבאות ולא עליהם יהיה הגשם.
זכר	יד	18	ואם-משפחת מצרים לא-תעלה ולא באה ולא עליהם תהיה המגפה אשר יגף יהוה את-הגוים אשר לא יעלו לחג את-חג הסכות.
זכר	יד	19	זאת תהיה חטאת מצרים וחטאת כל-הגוים אשר לא יעלו לחג את-חג הסכות.
זכר	יד	20	ביום ההוא יהיה על-מצלות הסוס קדש ליהוה והיה הסירות בבית יהוה כמזרקים לפני המזבח.
זכר	יד	21	והיה כל-סיר בירושלם וביהודה קדש ליהוה צבאות ובאו כל-הזבחים ולקחו מהם ובשלו בהם ולא-יהיה כנעני עוד בבית-יהוה צבאות ביום ההוא.</P>
חבק	א	1	המשא אשר חזה חבקוק הנביא.
חבק	א	2	עד-אנה יהוה שועתי ולא תשמע אזעק אליך חמס ולא תושיע.
חבק	א	3	למה תראני און ועמל תביט ושד וחמס לנגדי ויהי ריב ומדון ישא.
חבק	א	4	על-כן תפוג תורה ולא-יצא לנצח משפט כי רשע מכתיר את-הצדיק על-כן יצא משפט מעקל.
חבק	א	5	ראו בגוים והביטו והתמהו תמהו כי-פעל פעל בימיכם לא תאמינו כי יספר.
חבק	א	6	כי-הנני מקים את-הכשדים הגוי המר והנמהר ההולך למרחבי-ארץ לרשת משכנות לא-לו.
חבק	א	7	אים ונורא הוא ממנו משפטו ושאתו יצא.
חבק	א	8	וקלו מנמרים סוסיו וחדו מזאבי ערב ופשו פרשיו ופרשיו מרחוק יבאו יעפו כנשר חש לאכול.
חבק	א	9	כלה לחמס יבוא מגמת פניהם קדימה ויאסף כחול שבי.
חבק	א	10	והוא במלכים יתקלס ורזנים משחק לו הוא לכל-מבצר ישחק ויצבר עפר וילכדה.
חבק	א	11	אז חלף רוח ויעבר ואשם זו כחו לאלהו.
חבק	א	12	הלוא אתה מקדם יהוה אלהי קדשי לא נמות יהוה למשפט שמתו וצור להוכיח יסדתו.
חבק	א	13	טהור עינים מראות רע והביט אל-עמל לא תוכל למה תביט בוגדים תחריש בבלע רשע צדיק ממנו.
חבק	א	14	ותעשה אדם כדגי הים כרמש לא-משל בו.
חבק	א	15	כלה בחכה העלה יגרהו בחרמו ויאספהו במכמרתו על-כן ישמח ויגיל.
חבק	א	16	על-כן יזבח לחרמו ויקטר למכמרתו כי בהמה שמן חלקו ומאכלו בראה.
חבק	א	17	העל כן יריק חרמו ותמיד להרג גוים לא יחמול.</P>
חבק	ב	1	על-משמרתי אעמדה ואתיצבה על-מצור ואצפה לראות מה-ידבר-בי ומה אשיב על-תוכחתי.
חבק	ב	2	ויענני יהוה ויאמר כתוב חזון ובאר על-הלחות למען ירוץ קורא בו.
חבק	ב	3	כי עוד חזון למועד ויפח לקץ ולא יכזב אם-יתמהמה חכה-לו כי-בא יבא לא יאחר.
חבק	ב	4	הנה עפלה לא-ישרה נפשו בו וצדיק באמונתו יחיה.</P>
חבק	ב	5	ואף כי-היין בוגד גבר יהיר ולא ינוה אשר הרחיב כשאול נפשו והוא כמות ולא ישבע ויאסף אליו כל-הגוים ויקבץ אליו כל-העמים.
חבק	ב	6	הלוא-אלה כלם עליו משל ישאו ומליצה חידות לו ויאמר הוי המרבה לא-לו עד-מתי ומכביד עליו עבטיט.
חבק	ב	7	הלוא פתע יקומו נשכיך ויקצו מזעזעיך והיית למשסות למו.
חבק	ב	8	כי אתה שלות גוים רבים ישלוך כל-יתר עמים מדמי אדם וחמס-ארץ קריה וכל-ישבי בה.</P>
חבק	ב	9	הוי בצע בצע רע לביתו לשום במרום קנו להנצל מכף-רע.
חבק	ב	10	יעצת בשת לביתך קצות-עמים רבים וחוטא נפשך.
חבק	ב	11	כי-אבן מקיר תזעק וכפיס מעץ יעננה.</P>
חבק	ב	12	הוי בנה עיר בדמים וכונן קריה בעולה.
חבק	ב	13	הלוא הנה מאת יהוה צבאות וייגעו עמים בדי-אש ולאמים בדי-ריק יעפו.
חבק	ב	14	כי תמלא הארץ לדעת את-כבוד יהוה כמים יכסו על-ים.</P>
חבק	ב	15	הוי משקה רעהו מספח חמתך ואף שכר למען הביט על-מעוריהם.
חבק	ב	16	שבעת קלון מכבוד שתה גם-אתה והערל תסוב עליך כוס ימין יהוה וקיקלון על-כבודך.
חבק	ב	17	כי חמס לבנון יכסך ושד בהמות יחיתן מדמי אדם וחמס-ארץ קריה וכל-ישבי בה.
חבק	ב	18	מה-הועיל פסל כי פסלו יצרו מסכה ומורה שקר כי בטח יצר יצרו עליו לעשות אלילים אלמים.</P>
חבק	ב	19	הוי אמר לעץ הקיצה עורי לאבן דומם הוא יורה הנה-הוא תפוש זהב וכסף וכל-רוח אין בקרבו.
חבק	ב	20	ויהוה בהיכל קדשו הס מפניו כל-הארץ.</P>
חבק	ג	1	תפלה לחבקוק הנביא על שגינות.
חבק	ג	2	יהוה שמעתי שמעך יראתי יהוה פעלך בקרב שנים חייהו בקרב שנים תודיע ברגז רחם תזכור.
חבק	ג	3	אלוה מתימן יבוא וקדוש מהר-פארן סלה כסה שמים הודו ותהלתו מלאה הארץ.
חבק	ג	4	ונגה כאור תהיה קרנים מידו לו ושם חביון עזה.
חבק	ג	5	לפניו ילך דבר ויצא רשף לרגליו.
חבק	ג	6	עמד וימדד ארץ ראה ויתר גוים ויתפצצו הררי-עד שחו גבעות עולם הליכות עולם לו.
חבק	ג	7	תחת און ראיתי אהלי כושן ירגזון יריעות ארץ מדין.
חבק	ג	8	הבנהרים חרה יהוה אם בנהרים אפך אם-בים עברתך כי תרכב על-סוסיך מרכבתיך ישועה.
חבק	ג	9	עריה תעור קשתך שבעות מטות אמר סלה נהרות תבקע-ארץ.
חבק	ג	10	ראוך יחילו הרים זרם מים עבר נתן תהום קולו רום ידיהו נשא.
חבק	ג	11	שמש ירח עמד זבלה לאור חציך יהלכו לנגה ברק חניתך.
חבק	ג	12	בזעם תצעד-ארץ באף תדוש גוים.
חבק	ג	13	יצאת לישע עמך לישע את-משיחך מחצת ראש מבית רשע ערות יסוד עד-צואר סלה.</P>
חבק	ג	14	נקבת במטיו ראש פרזו יסערו להפיצני עליצתם כמו-לאכל עני במסתר.
חבק	ג	15	דרכת בים סוסיך חמר מים רבים.
חבק	ג	16	שמעתי ותרגז בטני לקול צללו שפתי יבוא רקב בעצמי ותחתי ארגז אשר אנוח ליום צרה לעלות לעם יגודנו.
חבק	ג	17	כי-תאנה לא-תפרח ואין יבול בגפנים כחש מעשה-זית ושדמות לא-עשה אכל גזר ממכלה צאן ואין בקר ברפתים.
חבק	ג	18	ואני ביהוה אעלוזה אגילה באלהי ישעי.
חבק	ג	19	יהוה אדני חילי וישם רגלי כאילות ועל במותי ידרכני למנצח בנגינותי.</P>
חגי	א	1	בשנת שתים לדריוש המלך בחדש הששי ביום אחד לחדש היה דבר-יהוה ביד-חגי הנביא אל-זרבבל בן-שאלתיאל פחת יהודה ואל-יהושע בן-יהוצדק הכהן הגדול לאמר.
חגי	א	2	כה אמר יהוה צבאות לאמר העם הזה אמרו לא עת-בא עת-בית יהוה להבנות.</P>
חגי	א	3	ויהי דבר-יהוה ביד-חגי הנביא לאמר.
חגי	א	4	העת לכם אתם לשבת בבתיכם ספונים והבית הזה חרב.
חגי	א	5	ועתה כה אמר יהוה צבאות שימו לבבכם על-דרכיכם.
חגי	א	6	זרעתם הרבה והבא מעט אכול ואין-לשבעה שתו ואין-לשכרה לבוש ואין-לחם לו והמשתכר משתכר אל-צרור נקוב.</P>
חגי	א	7	כה אמר יהוה צבאות שימו לבבכם על-דרכיכם.
חגי	א	8	עלו ההר והבאתם עץ ובנו הבית וארצה-בו ואכבד אמר יהוה.
חגי	א	9	פנה אל-הרבה והנה למעט והבאתם הבית ונפחתי בו יען מה נאם יהוה צבאות יען ביתי אשר-הוא חרב ואתם רצים איש לביתו.
חגי	א	10	על-כן עליכם כלאו שמים מטל והארץ כלאה יבולה.
חגי	א	11	ואקרא חרב על-הארץ ועל-ההרים ועל-הדגן ועל-התירוש ועל-היצהר ועל אשר תוציא האדמה ועל-האדם ועל-הבהמה ועל כל-יגיע כפים.</P>
חגי	א	12	וישמע זרבבל בן-שלתיאל ויהושע בן-יהוצדק הכהן הגדול וכל שארית העם בקול יהוה אלהיהם ועל-דברי חגי הנביא כאשר שלחו יהוה אלהיהם וייראו העם מפני יהוה.
חגי	א	13	ויאמר חגי מלאך יהוה במלאכות יהוה לעם לאמר אני אתכם נאם-יהוה.
חגי	א	14	ויער יהוה את-רוח זרבבל בן-שלתיאל פחת יהודה ואת-רוח יהושע בן-יהוצדק הכהן הגדול ואת-רוח כל שארית העם ויבאו ויעשו מלאכה בבית-יהוה צבאות אלהיהם.</P>
חגי	א	15	ביום עשרים וארבעה לחדש בששי בשנת שתים לדריוש המלך.</P>
חגי	ב	1	בשביעי בעשרים ואחד לחדש היה דבר-יהוה ביד-חגי הנביא לאמר.
חגי	ב	2	אמר-נא אל-זרבבל בן-שלתיאל פחת יהודה ואל-יהושע בן-יהוצדק הכהן הגדול ואל-שארית העם לאמר.
חגי	ב	3	מי בכם הנשאר אשר ראה את-הבית הזה בכבודו הראשון ומה אתם ראים אתו עתה הלוא כמהו כאין בעיניכם.
חגי	ב	4	ועתה חזק זרבבל נאם-יהוה וחזק יהושע בן-יהוצדק הכהן הגדול וחזק כל-עם הארץ נאם-יהוה ועשו כי-אני אתכם נאם יהוה צבאות.
חגי	ב	5	את-הדבר אשר-כרתי אתכם בצאתכם ממצרים ורוחי עמדת בתוככם אל-תיראו.</P>
חגי	ב	6	כי כה אמר יהוה צבאות עוד אחת מעט היא ואני מרעיש את-השמים ואת-הארץ ואת-הים ואת-החרבה.
חגי	ב	7	והרעשתי את-כל-הגוים ובאו חמדת כל-הגוים ומלאתי את-הבית הזה כבוד אמר יהוה צבאות.
חגי	ב	8	לי הכסף ולי הזהב נאם יהוה צבאות.
חגי	ב	9	גדול יהיה כבוד הבית הזה האחרון מן-הראשון אמר יהוה צבאות ובמקום הזה אתן שלום נאם יהוה צבאות.</P>
חגי	ב	10	בעשרים וארבעה לתשיעי בשנת שתים לדריוש היה דבר-יהוה אל-חגי הנביא לאמר.
חגי	ב	11	כה אמר יהוה צבאות שאל-נא את-הכהנים תורה לאמר.
חגי	ב	12	הן ישא-איש בשר-קדש בכנף בגדו ונגע בכנפו אל-הלחם ואל-הנזיד ואל-היין ואל-שמן ואל-כל-מאכל היקדש ויענו הכהנים ויאמרו לא.
חגי	ב	13	ויאמר חגי אם-יגע טמא-נפש בכל-אלה היטמא ויענו הכהנים ויאמרו יטמא.
חגי	ב	14	ויען חגי ויאמר כן העם-הזה וכן-הגוי הזה לפני נאם-יהוה וכן כל-מעשה ידיהם ואשר יקריבו שם טמא הוא.
חגי	ב	15	ועתה שימו-נא לבבכם מן-היום הזה ומעלה מטרם שום-אבן אל-אבן בהיכל יהוה.
חגי	ב	16	מהיותם בא אל-ערמת עשרים והיתה עשרה בא אל-היקב לחשף חמשים פורה והיתה עשרים.
חגי	ב	17	הכיתי אתכם בשדפון ובירקון ובברד את כל-מעשה ידיכם ואין-אתכם אלי נאם-יהוה.
חגי	ב	18	שימו-נא לבבכם מן-היום הזה ומעלה מיום עשרים וארבעה לתשיעי למן-היום אשר-יסד היכל-יהוה שימו לבבכם.
חגי	ב	19	העוד הזרע במגורה ועד-הגפן והתאנה והרמון ועץ הזית לא נשא מן-היום הזה אברך.</P>
חגי	ב	20	ויהי דבר-יהוה שנית אל-חגי בעשרים וארבעה לחדש לאמר.
חגי	ב	21	אמר אל-זרבבל פחת-יהודה לאמר אני מרעיש את-השמים ואת-הארץ.
חגי	ב	22	והפכתי כסא ממלכות והשמדתי חזק ממלכות הגוים והפכתי מרכבה ורכביה וירדו סוסים ורכביהם איש בחרב אחיו.
חגי	ב	23	ביום ההוא נאם-יהוה צבאות אקחך זרבבל בן-שאלתיאל עבדי נאם-יהוה ושמתיך כחותם כי-בך בחרתי נאם יהוה צבאות.</P>
יאל	א	1	דבר-יהוה אשר היה אל-יואל בן-פתואל.
יאל	א	2	שמעו-זאת הזקנים והאזינו כל יושבי הארץ ההיתה זאת בימיכם ואם בימי אבתיכם.
יאל	א	3	עליה לבניכם ספרו ובניכם לבניהם ובניהם לדור אחר.
יאל	א	4	יתר הגזם אכל הארבה ויתר הארבה אכל הילק ויתר הילק אכל החסיל.
יאל	א	5	הקיצו שכורים ובכו והיללו כל-שתי יין על-עסיס כי נכרת מפיכם.
יאל	א	6	כי-גוי עלה על-ארצי עצום ואין מספר שניו שני אריה ומתלעות לביא לו.
יאל	א	7	שם גפני לשמה ותאנתי לקצפה חשף חשפה והשליך הלבינו שריגיה.
יאל	א	8	אלי כבתולה חגרת-שק על-בעל נעוריה.
יאל	א	9	הכרת מנחה ונסך מבית יהוה אבלו הכהנים משרתי יהוה.
יאל	א	10	שדד שדה אבלה אדמה כי שדד דגן הוביש תירוש אמלל יצהר.
יאל	א	11	הבישו אכרים הילילו כרמים על-חטה ועל-שערה כי אבד קציר שדה.
יאל	א	12	הגפן הובישה והתאנה אמללה רמון גם-תמר ותפוח כל-עצי השדה יבשו כי-הביש ששון מן-בני אדם.</P>
יאל	א	13	חגרו וספדו הכהנים הילילו משרתי מזבח באו לינו בשקים משרתי אלהי כי נמנע מבית אלהיכם מנחה ונסך.
יאל	א	14	קדשו-צום קראו עצרה אספו זקנים כל ישבי הארץ בית יהוה אלהיכם וזעקו אל-יהוה.
יאל	א	15	אהה ליום כי קרוב יום יהוה וכשד משדי יבוא.
יאל	א	16	הלוא נגד עינינו אכל נכרת מבית אלהינו שמחה וגיל.
יאל	א	17	עבשו פרדות תחת מגרפתיהם נשמו אצרות נהרסו ממגרות כי הביש דגן.
יאל	א	18	מה-נאנחה בהמה נבכו עדרי בקר כי אין מרעה להם גם-עדרי הצאן נאשמו.
יאל	א	19	אליך יהוה אקרא כי אש אכלה נאות מדבר ולהבה להטה כל-עצי השדה.
יאל	א	20	גם-בהמות שדה תערוג אליך כי יבשו אפיקי מים ואש אכלה נאות המדבר.</P>
יאל	ב	1	תקעו שופר בציון והריעו בהר קדשי ירגזו כל ישבי הארץ כי-בא יום-יהוה כי קרוב.
יאל	ב	2	יום חשך ואפלה יום ענן וערפל כשחר פרש על-ההרים עם רב ועצום כמהו לא נהיה מן-העולם ואחריו לא יוסף עד-שני דור ודור.
יאל	ב	3	לפניו אכלה אש ואחריו תלהט להבה כגן-עדן הארץ לפניו ואחריו מדבר שממה וגם-פליטה לא-היתה לו.
יאל	ב	4	כמראה סוסים מראהו וכפרשים כן ירוצון.
יאל	ב	5	כקול מרכבות על-ראשי ההרים ירקדון כקול להב אש אכלה קש כעם עצום ערוך מלחמה.
יאל	ב	6	מפניו יחילו עמים כל-פנים קבצו פארור.
יאל	ב	7	כגבורים ירצון כאנשי מלחמה יעלו חומה ואיש בדרכיו ילכון ולא יעבטון ארחותם.
יאל	ב	8	ואיש אחיו לא ידחקון גבר במסלתו ילכון ובעד השלח יפלו לא יבצעו.
יאל	ב	9	בעיר ישקו בחומה ירצון בבתים יעלו בעד החלונים יבאו כגנב.
יאל	ב	10	לפניו רגזה ארץ רעשו שמים שמש וירח קדרו וכוכבים אספו נגהם.
יאל	ב	11	ויהוה נתן קולו לפני חילו כי רב מאד מחנהו כי עצום עשה דברו כי-גדול יום-יהוה ונורא מאד ומי יכילנו.
יאל	ב	12	וגם-עתה נאם-יהוה שבו עדי בכל-לבבכם ובצום ובבכי ובמספד.
יאל	ב	13	וקרעו לבבכם ואל-בגדיכם ושובו אל-יהוה אלהיכם כי-חנון ורחום הוא ארך אפים ורב-חסד ונחם על-הרעה.
יאל	ב	14	מי יודע ישוב ונחם והשאיר אחריו ברכה מנחה ונסך ליהוה אלהיכם.</P>
יאל	ב	15	תקעו שופר בציון קדשו-צום קראו עצרה.
יאל	ב	16	אספו-עם קדשו קהל קבצו זקנים אספו עוללים וינקי שדים יצא חתן מחדרו וכלה מחפתה.
יאל	ב	17	בין האולם ולמזבח יבכו הכהנים משרתי יהוה ויאמרו חוסה יהוה על-עמך ואל-תתן נחלתך לחרפה למשל-בם גוים למה יאמרו בעמים איה אלהיהם.
יאל	ב	18	ויקנא יהוה לארצו ויחמל על-עמו.
יאל	ב	19	ויען יהוה ויאמר לעמו הנני שלח לכם את-הדגן והתירוש והיצהר ושבעתם אתו ולא-אתן אתכם עוד חרפה בגוים.
יאל	ב	20	ואת-הצפוני ארחיק מעליכם והדחתיו אל-ארץ ציה ושממה את-פניו אל-הים הקדמני וספו אל-הים האחרון ועלה באשו ותעל צחנתו כי הגדיל לעשות.
יאל	ב	21	אל-תיראי אדמה גילי ושמחי כי-הגדיל יהוה לעשות.
יאל	ב	22	אל-תיראו בהמות שדי כי דשאו נאות מדבר כי-עץ נשא פריו תאנה וגפן נתנו חילם.
יאל	ב	23	ובני ציון גילו ושמחו ביהוה אלהיכם כי-נתן לכם את-המורה לצדקה ויורד לכם גשם מורה ומלקוש בראשון.
יאל	ב	24	ומלאו הגרנות בר והשיקו היקבים תירוש ויצהר.
יאל	ב	25	ושלמתי לכם את-השנים אשר אכל הארבה הילק והחסיל והגזם חילי הגדול אשר שלחתי בכם.
יאל	ב	26	ואכלתם אכול ושבוע והללתם את-שם יהוה אלהיכם אשר-עשה עמכם להפליא ולא-יבשו עמי לעולם.
יאל	ב	27	וידעתם כי בקרב ישראל אני ואני יהוה אלהיכם ואין עוד ולא-יבשו עמי לעולם.</P>
יאל	ג	1	והיה אחרי-כן אשפוך את-רוחי על-כל-בשר ונבאו בניכם ובנותיכם זקניכם חלמות יחלמון בחוריכם חזינות יראו.
יאל	ג	2	וגם על-העבדים ועל-השפחות בימים ההמה אשפוך את-רוחי.
יאל	ג	3	ונתתי מופתים בשמים ובארץ דם ואש ותימרות עשן.
יאל	ג	4	השמש יהפך לחשך והירח לדם לפני בוא יום יהוה הגדול והנורא.
יאל	ג	5	והיה כל אשר-יקרא בשם יהוה ימלט כי בהר-ציון ובירושלם תהיה פליטה כאשר אמר יהוה ובשרידים אשר יהוה קרא.</P>
יאל	ד	1	כי הנה בימים ההמה ובעת ההיא אשר אשוב את-שבות יהודה וירושלם.
יאל	ד	2	וקבצתי את-כל-הגוים והורדתים אל-עמק יהושפט ונשפטתי עמם שם על-עמי ונחלתי ישראל אשר פזרו בגוים ואת-ארצי חלקו.
יאל	ד	3	ואל-עמי ידו גורל ויתנו הילד בזונה והילדה מכרו ביין וישתו.
יאל	ד	4	וגם מה-אתם לי צר וצידון וכל גלילות פלשת הגמול אתם משלמים עלי ואם-גמלים אתם עלי קל מהרה אשיב גמלכם בראשכם.
יאל	ד	5	אשר-כספי וזהבי לקחתם ומחמדי הטבים הבאתם להיכליכם.
יאל	ד	6	ובני יהודה ובני ירושלם מכרתם לבני היונים למען הרחיקם מעל גבולם.
יאל	ד	7	הנני מעירם מן-המקום אשר-מכרתם אתם שמה והשבתי גמלכם בראשכם.
יאל	ד	8	ומכרתי את-בניכם ואת-בנותיכם ביד בני יהודה ומכרום לשבאים אל-גוי רחוק כי יהוה דבר.</P>
יאל	ד	9	קראו-זאת בגוים קדשו מלחמה העירו הגבורים יגשו יעלו כל אנשי המלחמה.
יאל	ד	10	כתו אתיכם לחרבות ומזמרתיכם לרמחים החלש יאמר גבור אני.
יאל	ד	11	עושו ובאו כל-הגוים מסביב ונקבצו שמה הנחת יהוה גבוריך.
יאל	ד	12	יעורו ויעלו הגוים אל-עמק יהושפט כי שם אשב לשפט את-כל-הגוים מסביב.
יאל	ד	13	שלחו מגל כי בשל קציר באו רדו כי-מלאה גת השיקו היקבים כי רבה רעתם.
יאל	ד	14	המונים המונים בעמק החרוץ כי קרוב יום יהוה בעמק החרוץ.
יאל	ד	15	שמש וירח קדרו וכוכבים אספו נגהם.
יאל	ד	16	ויהוה מציון ישאג ומירושלם יתן קולו ורעשו שמים וארץ ויהוה מחסה לעמו ומעוז לבני ישראל.
יאל	ד	17	וידעתם כי אני יהוה אלהיכם שכן בציון הר-קדשי והיתה ירושלם קדש וזרים לא-יעברו-בה עוד.</P>
יאל	ד	18	והיה ביום ההוא יטפו ההרים עסיס והגבעות תלכנה חלב וכל-אפיקי יהודה ילכו מים ומעין מבית יהוה יצא והשקה את-נחל השטים.
יאל	ד	19	מצרים לשממה תהיה ואדום למדבר שממה תהיה מחמס בני יהודה אשר-שפכו דם-נקיא בארצם.
יאל	ד	20	ויהודה לעולם תשב וירושלם לדור ודור.
יאל	ד	21	ונקיתי דמם לא-נקיתי ויהוה שכן בציון.</P>
יהש	א	1	ויהי אחרי מות משה עבד יהוה ויאמר יהוה אל-יהושע בן-נון משרת משה לאמר.
יהש	א	2	משה עבדי מת ועתה קום עבר את-הירדן הזה אתה וכל-העם הזה אל-הארץ אשר אנכי נתן להם לבני ישראל.
יהש	א	3	כל-מקום אשר תדרך כף-רגלכם בו לכם נתתיו כאשר דברתי אל-משה.
יהש	א	4	מהמדבר והלבנון הזה ועד-הנהר הגדול נהר-פרת כל ארץ החתים ועד-הים הגדול מבוא השמש יהיה גבולכם.
יהש	א	5	לא-יתיצב איש לפניך כל ימי חייך כאשר הייתי עם-משה אהיה עמך לא ארפך ולא אעזבך.
יהש	א	6	חזק ואמץ כי אתה תנחיל את-העם הזה את-הארץ אשר-נשבעתי לאבותם לתת להם.
יהש	א	7	רק חזק ואמץ מאד לשמר לעשות ככל-התורה אשר צוך משה עבדי אל-תסור ממנו ימין ושמאול למען תשכיל בכל אשר תלך.
יהש	א	8	לא-ימוש ספר התורה הזה מפיך והגית בו יומם ולילה למען תשמר לעשות ככל-הכתוב בו כי-אז תצליח את-דרכך ואז תשכיל.
יהש	א	9	הלוא צויתיך חזק ואמץ אל-תערץ ואל-תחת כי עמך יהוה אלהיך בכל אשר תלך.</P>
יהש	א	10	ויצו יהושע את-שטרי העם לאמר.
יהש	א	11	עברו בקרב המחנה וצוו את-העם לאמר הכינו לכם צידה כי בעוד שלשת ימים אתם עברים את-הירדן הזה לבוא לרשת את-הארץ אשר יהוה אלהיכם נתן לכם לרשתה.</P>
יהש	א	12	ולראובני ולגדי ולחצי שבט המנשה אמר יהושע לאמר.
יהש	א	13	זכור את-הדבר אשר צוה אתכם משה עבד-יהוה לאמר יהוה אלהיכם מניח לכם ונתן לכם את-הארץ הזאת.
יהש	א	14	נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם.
יהש	א	15	עד אשר-יניח יהוה לאחיכם ככם וירשו גם-המה את-הארץ אשר-יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש.
יהש	א	16	ויענו את-יהושע לאמר כל אשר-צויתנו נעשה ואל-כל-אשר תשלחנו נלך.
יהש	א	17	ככל אשר-שמענו אל-משה כן נשמע אליך רק יהיה יהוה אלהיך עמך כאשר היה עם-משה.
יהש	א	18	כל-איש אשר-ימרה את-פיך ולא-ישמע את-דבריך לכל אשר-תצונו יומת רק חזק ואמץ.</P>
יהש	ב	1	וישלח יהושע-בן-נון מן-השטים שנים-אנשים מרגלים חרש לאמר לכו ראו את-הארץ ואת-יריחו וילכו ויבאו בית-אשה זונה ושמה רחב וישכבו-שמה.
יהש	ב	2	ויאמר למלך יריחו לאמר הנה אנשים באו הנה הלילה מבני ישראל לחפר את-הארץ.
יהש	ב	3	וישלח מלך יריחו אל-רחב לאמר הוציאי האנשים הבאים אליך אשר-באו לביתך כי לחפר את-כל-הארץ באו.
יהש	ב	4	ותקח האשה את-שני האנשים ותצפנו ותאמר כן באו אלי האנשים ולא ידעתי מאין המה.
יהש	ב	5	ויהי השער לסגור בחשך והאנשים יצאו לא ידעתי אנה הלכו האנשים רדפו מהר אחריהם כי תשיגום.
יהש	ב	6	והיא העלתם הגגה ותטמנם בפשתי העץ הערכות לה על-הגג.
יהש	ב	7	והאנשים רדפו אחריהם דרך הירדן על המעברות והשער סגרו אחרי כאשר יצאו הרדפים אחריהם.
יהש	ב	8	והמה טרם ישכבון והיא עלתה עליהם על-הגג.
יהש	ב	9	ותאמר אל-האנשים ידעתי כי-נתן יהוה לכם את-הארץ וכי-נפלה אימתכם עלינו וכי נמגו כל-ישבי הארץ מפניכם.
יהש	ב	10	כי שמענו את אשר-הוביש יהוה את-מי ים-סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג אשר החרמתם אותם.
יהש	ב	11	ונשמע וימס לבבנו ולא-קמה עוד רוח באיש מפניכם כי יהוה אלהיכם הוא אלהים בשמים ממעל ועל-הארץ מתחת.
יהש	ב	12	ועתה השבעו-נא לי ביהוה כי-עשיתי עמכם חסד ועשיתם גם-אתם עם-בית אבי חסד ונתתם לי אות אמת.
יהש	ב	13	והחיתם את-אבי ואת-אמי ואת-אחי ואת-אחותי ואת כל-אשר להם והצלתם את-נפשתינו ממות.
יהש	ב	14	ויאמרו לה האנשים נפשנו תחתיכם למות אם לא תגידו את-דברנו זה והיה בתת-יהוה לנו את-הארץ ועשינו עמך חסד ואמת.
יהש	ב	15	ותורדם בחבל בעד החלון כי ביתה בקיר החומה ובחומה היא יושבת.
יהש	ב	16	ותאמר להם ההרה לכו פן-יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם.
יהש	ב	17	ויאמרו אליה האנשים נקים אנחנו משבעתך הזה אשר השבעתנו.
יהש	ב	18	הנה אנחנו באים בארץ את-תקות חוט השני הזה תקשרי בחלון אשר הורדתנו בו ואת-אביך ואת-אמך ואת-אחיך ואת כל-בית אביך תאספי אליך הביתה.
יהש	ב	19	והיה כל אשר-יצא מדלתי ביתך החוצה דמו בראשו ואנחנו נקים וכל אשר יהיה אתך בבית דמו בראשנו אם-יד תהיה-בו.
יהש	ב	20	ואם-תגידי את-דברנו זה והיינו נקים משבעתך אשר השבעתנו.
יהש	ב	21	ותאמר כדבריכם כן-הוא ותשלחם וילכו ותקשר את-תקות השני בחלון.
יהש	ב	22	וילכו ויבאו ההרה וישבו שם שלשת ימים עד-שבו הרדפים ויבקשו הרדפים בכל-הדרך ולא מצאו.
יהש	ב	23	וישבו שני האנשים וירדו מההר ויעברו ויבאו אל-יהושע בן-נון ויספרו-לו את כל-המצאות אותם.
יהש	ב	24	ויאמרו אל-יהושע כי-נתן יהוה בידנו את-כל-הארץ וגם-נמגו כל-ישבי הארץ מפנינו.</P>
יהש	ג	1	וישכם יהושע בבקר ויסעו מהשטים ויבאו עד-הירדן הוא וכל-בני ישראל וילנו שם טרם יעברו.
יהש	ג	2	ויהי מקצה שלשת ימים ויעברו השטרים בקרב המחנה.
יהש	ג	3	ויצוו את-העם לאמר כראותכם את ארון ברית-יהוה אלהיכם והכהנים הלוים נשאים אתו ואתם תסעו ממקומכם והלכתם אחריו.
יהש	ג	4	אך רחוק יהיה ביניכם ובינו כאלפים אמה במדה אל-תקרבו אליו למען אשר-תדעו את-הדרך אשר תלכו-בה כי לא עברתם בדרך מתמול שלשום.</P>
יהש	ג	5	ויאמר יהושע אל-העם התקדשו כי מחר יעשה יהוה בקרבכם נפלאות.
יהש	ג	6	ויאמר יהושע אל-הכהנים לאמר שאו את-ארון הברית ועברו לפני העם וישאו את-ארון הברית וילכו לפני העם.</P>
יהש	ג	7	ויאמר יהוה אל-יהושע היום הזה אחל גדלך בעיני כל-ישראל אשר ידעון כי כאשר הייתי עם-משה אהיה עמך.
יהש	ג	8	ואתה תצוה את-הכהנים נשאי ארון-הברית לאמר כבאכם עד-קצה מי הירדן בירדן תעמדו.</P>
יהש	ג	9	ויאמר יהושע אל-בני ישראל גשו הנה ושמעו את-דברי יהוה אלהיכם.
יהש	ג	10	ויאמר יהושע בזאת תדעון כי אל חי בקרבכם והורש יוריש מפניכם את-הכנעני ואת-החתי ואת-החוי ואת-הפרזי ואת-הגרגשי והאמרי והיבוסי.
יהש	ג	11	הנה ארון הברית אדון כל-הארץ עבר לפניכם בירדן.
יהש	ג	12	ועתה קחו לכם שני עשר איש משבטי ישראל איש-אחד איש-אחד לשבט.
יהש	ג	13	והיה כנוח כפות רגלי הכהנים נשאי ארון יהוה אדון כל-הארץ במי הירדן מי הירדן יכרתון המים הירדים מלמעלה ויעמדו נד אחד.
יהש	ג	14	ויהי בנסע העם מאהליהם לעבר את-הירדן והכהנים נשאי הארון הברית לפני העם.
יהש	ג	15	וכבוא נשאי הארון עד-הירדן ורגלי הכהנים נשאי הארון נטבלו בקצה המים והירדן מלא על-כל-גדותיו כל ימי קציר.
יהש	ג	16	ויעמדו המים הירדים מלמעלה קמו נד-אחד הרחק מאד באדם העיר אשר מצד צרתן והירדים על ים הערבה ים-המלח תמו נכרתו והעם עברו נגד יריחו.
יהש	ג	17	ויעמדו הכהנים נשאי הארון ברית-יהוה בחרבה בתוך הירדן הכן וכל-ישראל עברים בחרבה עד אשר-תמו כל-הגוי לעבר את-הירדן.</P>
יהש	ד	1	ויהי כאשר-תמו כל-הגוי לעבור את-הירדן  {פ}</P><P>  ויאמר יהוה אל-יהושע לאמר.
יהש	ד	2	קחו לכם מן-העם שנים עשר אנשים איש-אחד איש-אחד משבט.
יהש	ד	3	וצוו אותם לאמר שאו-לכם מזה מתוך הירדן ממצב רגלי הכהנים הכין שתים-עשרה אבנים והעברתם אותם עמכם והנחתם אותם במלון אשר-תלינו בו הלילה.</P>
יהש	ד	4	ויקרא יהושע אל-שנים העשר איש אשר הכין מבני ישראל איש-אחד איש-אחד משבט.
יהש	ד	5	ויאמר להם יהושע עברו לפני ארון יהוה אלהיכם אל-תוך הירדן והרימו לכם איש אבן אחת על-שכמו למספר שבטי בני-ישראל.
יהש	ד	6	למען תהיה זאת אות בקרבכם כי-ישאלון בניכם מחר לאמר מה האבנים האלה לכם.
יהש	ד	7	ואמרתם להם אשר נכרתו מימי הירדן מפני ארון ברית-יהוה בעברו בירדן נכרתו מי הירדן והיו האבנים האלה לזכרון לבני ישראל עד-עולם.
יהש	ד	8	ויעשו-כן בני-ישראל כאשר צוה יהושע וישאו שתי-עשרה אבנים מתוך הירדן כאשר דבר יהוה אל-יהושע למספר שבטי בני-ישראל ויעברום עמם אל-המלון וינחום שם.
יהש	ד	9	ושתים עשרה אבנים הקים יהושע בתוך הירדן תחת מצב רגלי הכהנים נשאי ארון הברית ויהיו שם עד היום הזה.
יהש	ד	10	והכהנים נשאי הארון עמדים בתוך הירדן עד תם כל-הדבר אשר-צוה יהוה את-יהושע לדבר אל-העם ככל אשר-צוה משה את-יהושע וימהרו העם ויעברו.
יהש	ד	11	ויהי כאשר-תם כל-העם לעבור ויעבר ארון-יהוה והכהנים לפני העם.
יהש	ד	12	ויעברו בני-ראובן ובני-גד וחצי שבט המנשה חמשים לפני בני ישראל כאשר דבר אליהם משה.
יהש	ד	13	כארבעים אלף חלוצי הצבא עברו לפני יהוה למלחמה אל ערבות יריחו.</P>
יהש	ד	14	ביום ההוא גדל יהוה את-יהושע בעיני כל-ישראל ויראו אתו כאשר יראו את-משה כל-ימי חייו.</P>
יהש	ד	15	ויאמר יהוה אל-יהושע לאמר.
יהש	ד	16	צוה את-הכהנים נשאי ארון העדות ויעלו מן-הירדן.
יהש	ד	17	ויצו יהושע את-הכהנים לאמר עלו מן-הירדן.
יהש	ד	18	ויהי בעלות הכהנים נשאי ארון ברית-יהוה מתוך הירדן נתקו כפות רגלי הכהנים אל החרבה וישבו מי-הירדן למקומם וילכו כתמול-שלשום על-כל-גדותיו.
יהש	ד	19	והעם עלו מן-הירדן בעשור לחדש הראשון ויחנו בגלגל בקצה מזרח יריחו.
יהש	ד	20	ואת שתים עשרה האבנים האלה אשר לקחו מן-הירדן הקים יהושע בגלגל.
יהש	ד	21	ויאמר אל-בני ישראל לאמר אשר ישאלון בניכם מחר את-אבותם לאמר מה האבנים האלה.
יהש	ד	22	והודעתם את-בניכם לאמר ביבשה עבר ישראל את-הירדן הזה.
יהש	ד	23	אשר-הוביש יהוה אלהיכם את-מי הירדן מפניכם עד-עברכם כאשר עשה יהוה אלהיכם לים-סוף אשר-הוביש מפנינו עד-עברנו.
יהש	ד	24	למען דעת כל-עמי הארץ את-יד יהוה כי חזקה היא למען יראתם את-יהוה אלהיכם כל-הימים.</P>
יהש	ה	1	ויהי כשמע כל-מלכי האמרי אשר בעבר הירדן ימה וכל-מלכי הכנעני אשר על-הים את אשר-הוביש יהוה את-מי הירדן מפני בני-ישראל עד-עברנו וימס לבבם ולא-היה בם עוד רוח מפני בני-ישראל.
יהש	ה	2	בעת ההיא אמר יהוה אל-יהושע עשה לך חרבות צרים ושוב מל את-בני-ישראל שנית.
יהש	ה	3	ויעש-לו יהושע חרבות צרים וימל את-בני ישראל אל-גבעת הערלות.
יהש	ה	4	וזה הדבר אשר-מל יהושע כל-העם היצא ממצרים הזכרים כל אנשי המלחמה מתו במדבר בדרך בצאתם ממצרים.
יהש	ה	5	כי-מלים היו כל-העם היצאים וכל-העם הילדים במדבר בדרך בצאתם ממצרים לא-מלו.
יהש	ה	6	כי ארבעים שנה הלכו בני-ישראל במדבר עד-תם כל-הגוי אנשי המלחמה היצאים ממצרים אשר לא-שמעו בקול יהוה אשר נשבע יהוה להם לבלתי הראותם את-הארץ אשר נשבע יהוה לאבותם לתת לנו ארץ זבת חלב ודבש.
יהש	ה	7	ואת-בניהם הקים תחתם אתם מל יהושע כי-ערלים היו כי לא-מלו אותם בדרך.
יהש	ה	8	ויהי כאשר-תמו כל-הגוי להמול וישבו תחתם במחנה עד חיותם.</P>
יהש	ה	9	ויאמר יהוה אל-יהושע היום גלותי את-חרפת מצרים מעליכם ויקרא שם המקום ההוא גלגל עד היום הזה.
יהש	ה	10	ויחנו בני-ישראל בגלגל ויעשו את-הפסח בארבעה עשר יום לחדש בערב בערבות יריחו.
יהש	ה	11	ויאכלו מעבור הארץ ממחרת הפסח מצות וקלוי בעצם היום הזה.
יהש	ה	12	וישבת המן ממחרת באכלם מעבור הארץ ולא-היה עוד לבני ישראל מן ויאכלו מתבואת ארץ כנען בשנה ההיא.</P>
יהש	ה	13	ויהי בהיות יהושע ביריחו וישא עיניו וירא והנה-איש עמד לנגדו וחרבו שלופה בידו וילך יהושע אליו ויאמר לו הלנו אתה אם-לצרינו.
יהש	ה	14	ויאמר לא כי אני שר-צבא-יהוה עתה באתי ויפל יהושע אל-פניו ארצה וישתחו ויאמר לו מה אדני מדבר אל-עבדו.
יהש	ה	15	ויאמר שר-צבא יהוה אל-יהושע של-נעלך מעל רגלך כי המקום אשר אתה עמד עליו קדש הוא ויעש יהושע כן.</P>
יהש	ו	1	ויריחו סגרת ומסגרת מפני בני ישראל אין יוצא ואין בא.</P>
יהש	ו	2	ויאמר יהוה אל-יהושע ראה נתתי בידך את-יריחו ואת-מלכה גבורי החיל.
יהש	ו	3	וסבתם את-העיר כל אנשי המלחמה הקיף את-העיר פעם אחת כה תעשה ששת ימים.
יהש	ו	4	ושבעה כהנים ישאו שבעה שופרות היובלים לפני הארון וביום השביעי תסבו את-העיר שבע פעמים והכהנים יתקעו בשופרות.
יהש	ו	5	והיה במשך בקרן היובל בשמעכם את-קול השופר יריעו כל-העם תרועה גדולה ונפלה חומת העיר תחתיה ועלו העם איש נגדו.
יהש	ו	6	ויקרא יהושע בן-נון אל-הכהנים ויאמר אלהם שאו את-ארון הברית ושבעה כהנים ישאו שבעה שופרות יובלים לפני ארון יהוה.
יהש	ו	7	ויאמרו אל-העם עברו וסבו את-העיר והחלוץ יעבר לפני ארון יהוה.
יהש	ו	8	ויהי כאמר יהושע אל-העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם.
יהש	ו	9	והחלוץ הלך לפני הכהנים תקעו השופרות והמאסף הלך אחרי הארון הלוך ותקוע בשופרות.
יהש	ו	10	ואת-העם צוה יהושע לאמר לא תריעו ולא-תשמיעו את-קולכם ולא-יצא מפיכם דבר עד יום אמרי אליכם הריעו והריעתם.
יהש	ו	11	ויסב ארון-יהוה את-העיר הקף פעם אחת ויבאו המחנה וילינו במחנה.</P>
יהש	ו	12	וישכם יהושע בבקר וישאו הכהנים את-ארון יהוה.
יהש	ו	13	ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה הולך ותקוע בשופרות.
יהש	ו	14	ויסבו את-העיר ביום השני פעם אחת וישבו המחנה כה עשו ששת ימים.
יהש	ו	15	ויהי ביום השביעי וישכמו כעלות השחר ויסבו את-העיר כמשפט הזה שבע פעמים רק ביום ההוא סבבו את-העיר שבע פעמים.
יהש	ו	16	ויהי בפעם השביעית תקעו הכהנים בשופרות ויאמר יהושע אל-העם הריעו כי-נתן יהוה לכם את-העיר.
יהש	ו	17	והיתה העיר חרם היא וכל-אשר-בה ליהוה רק רחב הזונה תחיה היא וכל-אשר אתה בבית כי החבאתה את-המלאכים אשר שלחנו.
יהש	ו	18	ורק-אתם שמרו מן-החרם פן-תחרימו ולקחתם מן-החרם ושמתם את-מחנה ישראל לחרם ועכרתם אותו.
יהש	ו	19	וכל כסף וזהב וכלי נחשת וברזל קדש הוא ליהוה אוצר יהוה יבוא.
יהש	ו	20	וירע העם ויתקעו בשפרות ויהי כשמע העם את-קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את-העיר.
יהש	ו	21	ויחרימו את-כל-אשר בעיר מאיש ועד-אשה מנער ועד-זקן ועד שור ושה וחמור לפי-חרב.
יהש	ו	22	ולשנים האנשים המרגלים את-הארץ אמר יהושע באו בית-האשה הזונה והוציאו משם את-האשה ואת-כל-אשר-לה כאשר נשבעתם לה.
יהש	ו	23	ויבאו הנערים המרגלים ויציאו את-רחב ואת-אביה ואת-אמה ואת-אחיה ואת-כל-אשר-לה ואת כל-משפחותיה הוציאו ויניחום מחוץ למחנה ישראל.
יהש	ו	24	והעיר שרפו באש וכל-אשר-בה רק הכסף והזהב וכלי הנחשת והברזל נתנו אוצר בית-יהוה.
יהש	ו	25	ואת-רחב הזונה ואת-בית אביה ואת-כל-אשר-לה החיה יהושע ותשב בקרב ישראל עד היום הזה כי החביאה את-המלאכים אשר-שלח יהושע לרגל את-יריחו.</P>
יהש	ו	26	וישבע יהושע בעת ההיא לאמר ארור האיש לפני יהוה אשר יקום ובנה את-העיר הזאת את-יריחו בבכרו ייסדנה ובצעירו יציב דלתיה.</P>
יהש	ו	27	ויהי יהוה את-יהושע ויהי שמעו בכל-הארץ.</P>
יהש	ז	1	וימעלו בני-ישראל מעל בחרם ויקח עכן בן-כרמי בן-זבדי בן-זרח למטה יהודה מן-החרם ויחר-אף יהוה בבני ישראל.</P>
יהש	ז	2	וישלח יהושע אנשים מיריחו העי אשר עם-בית און מקדם לבית-אל ויאמר אליהם לאמר עלו ורגלו את-הארץ ויעלו האנשים וירגלו את-העי.
יהש	ז	3	וישבו אל-יהושע ויאמרו אליו אל-יעל כל-העם כאלפים איש או כשלשת אלפים איש יעלו ויכו את-העי אל-תיגע-שמה את-כל-העם כי מעט המה.
יהש	ז	4	ויעלו מן-העם שמה כשלשת אלפים איש וינסו לפני אנשי העי.
יהש	ז	5	ויכו מהם אנשי העי כשלשים וששה איש וירדפום לפני השער עד-השברים ויכום במורד וימס לבב-העם ויהי למים.
יהש	ז	6	ויקרע יהושע שמלתיו ויפל על-פניו ארצה לפני ארון יהוה עד-הערב הוא וזקני ישראל ויעלו עפר על-ראשם.
יהש	ז	7	ויאמר יהושע אהה אדני יהוה למה העברת העביר את-העם הזה את-הירדן לתת אתנו ביד האמרי להאבידנו ולו הואלנו ונשב בעבר הירדן.
יהש	ז	8	בי אדני מה אמר אחרי אשר הפך ישראל ערף לפני איביו.
יהש	ז	9	וישמעו הכנעני וכל ישבי הארץ ונסבו עלינו והכריתו את-שמנו מן-הארץ ומה-תעשה לשמך הגדול.
יהש	ז	10	ויאמר יהוה אל-יהושע קם לך למה זה אתה נפל על-פניך.
יהש	ז	11	חטא ישראל וגם עברו את-בריתי אשר צויתי אותם וגם לקחו מן-החרם וגם גנבו וגם כחשו וגם שמו בכליהם.
יהש	ז	12	ולא יכלו בני ישראל לקום לפני איביהם ערף יפנו לפני איביהם כי היו לחרם לא אוסיף להיות עמכם אם-לא תשמידו החרם מקרבכם.
יהש	ז	13	קם קדש את-העם ואמרת התקדשו למחר כי כה אמר יהוה אלהי ישראל חרם בקרבך ישראל לא תוכל לקום לפני איביך עד-הסירכם החרם מקרבכם.
יהש	ז	14	ונקרבתם בבקר לשבטיכם והיה השבט אשר-ילכדנו יהוה יקרב למשפחות והמשפחה אשר-ילכדנה יהוה תקרב לבתים והבית אשר ילכדנו יהוה יקרב לגברים.
יהש	ז	15	והיה הנלכד בחרם ישרף באש אתו ואת-כל-אשר-לו כי עבר את-ברית יהוה וכי-עשה נבלה בישראל.
יהש	ז	16	וישכם יהושע בבקר ויקרב את-ישראל לשבטיו וילכד שבט יהודה.
יהש	ז	17	ויקרב את-משפחת יהודה וילכד את משפחת הזרחי ויקרב את-משפחת הזרחי לגברים וילכד זבדי.
יהש	ז	18	ויקרב את-ביתו לגברים וילכד עכן בן-כרמי בן-זבדי בן-זרח למטה יהודה.
יהש	ז	19	ויאמר יהושע אל-עכן בני שים-נא כבוד ליהוה אלהי ישראל ותן-לו תודה והגד-נא לי מה עשית אל-תכחד ממני.
יהש	ז	20	ויען עכן את-יהושע ויאמר אמנה אנכי חטאתי ליהוה אלהי ישראל וכזאת וכזאת עשיתי.
יהש	ז	21	ואראה בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה.
יהש	ז	22	וישלח יהושע מלאכים וירצו האהלה והנה טמונה באהלו והכסף תחתיה.
יהש	ז	23	ויקחום מתוך האהל ויבאום אל-יהושע ואל כל-בני ישראל ויצקם לפני יהוה.
יהש	ז	24	ויקח יהושע את-עכן בן-זרח ואת-הכסף ואת-האדרת ואת-לשון הזהב ואת-בניו ואת-בנתיו ואת-שורו ואת-חמרו ואת-צאנו ואת-אהלו ואת-כל-אשר-לו וכל-ישראל עמו ויעלו אתם עמק עכור.
יהש	ז	25	ויאמר יהושע מה עכרתנו יעכרך יהוה ביום הזה וירגמו אתו כל-ישראל אבן וישרפו אתם באש ויסקלו אתם באבנים.
יהש	ז	26	ויקימו עליו גל-אבנים גדול עד היום הזה וישב יהוה מחרון אפו על-כן קרא שם המקום ההוא עמק עכור עד היום הזה.</P>
יהש	ח	1	ויאמר יהוה אל-יהושע אל-תירא ואל-תחת קח עמך את כל-עם המלחמה וקום עלה העי ראה נתתי בידך את-מלך העי ואת-עמו ואת-עירו ואת-ארצו.
יהש	ח	2	ועשית לעי ולמלכה כאשר עשית ליריחו ולמלכה רק-שללה ובהמתה תבזו לכם שים-לך ארב לעיר מאחריה.
יהש	ח	3	ויקם יהושע וכל-עם המלחמה לעלות העי ויבחר יהושע שלשים אלף איש גבורי החיל וישלחם לילה.
יהש	ח	4	ויצו אתם לאמר ראו אתם ארבים לעיר מאחרי העיר אל-תרחיקו מן-העיר מאד והייתם כלכם נכנים.
יהש	ח	5	ואני וכל-העם אשר אתי נקרב אל-העיר והיה כי-יצאו לקראתנו כאשר בראשנה ונסנו לפניהם.
יהש	ח	6	ויצאו אחרינו עד התיקנו אותם מן-העיר כי יאמרו נסים לפנינו כאשר בראשנה ונסנו לפניהם.
יהש	ח	7	ואתם תקמו מהאורב והורשתם את-העיר ונתנה יהוה אלהיכם בידכם.
יהש	ח	8	והיה כתפשכם את-העיר תציתו את-העיר באש כדבר יהוה תעשו ראו צויתי אתכם.
יהש	ח	9	וישלחם יהושע וילכו אל-המארב וישבו בין בית-אל ובין העי מים לעי וילן יהושע בלילה ההוא בתוך העם.
יהש	ח	10	וישכם יהושע בבקר ויפקד את-העם ויעל הוא וזקני ישראל לפני העם העי.
יהש	ח	11	וכל-העם המלחמה אשר אתו עלו ויגשו ויבאו נגד העיר ויחנו מצפון לעי והגי בינו ובין-העי.
יהש	ח	12	ויקח כחמשת אלפים איש וישם אותם ארב בין בית-אל ובין העי מים לעיר.
יהש	ח	13	וישימו העם את-כל-המחנה אשר מצפון לעיר ואת-עקבו מים לעיר וילך יהושע בלילה ההוא בתוך העמק.
יהש	ח	14	ויהי כראות מלך-העי וימהרו וישכימו ויצאו אנשי-העיר לקראת-ישראל למלחמה הוא וכל-עמו למועד לפני הערבה והוא לא ידע כי-ארב לו מאחרי העיר.
יהש	ח	15	וינגעו יהושע וכל-ישראל לפניהם וינסו דרך המדבר.
יהש	ח	16	ויזעקו כל-העם אשר בעיר לרדף אחריהם וירדפו אחרי יהושע וינתקו מן-העיר.
יהש	ח	17	ולא-נשאר איש בעי ובית אל אשר לא-יצאו אחרי ישראל ויעזבו את-העיר פתוחה וירדפו אחרי ישראל.</P>
יהש	ח	18	ויאמר יהוה אל-יהושע נטה בכידון אשר-בידך אל-העי כי בידך אתננה ויט יהושע בכידון אשר-בידו אל-העיר.
יהש	ח	19	והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את-העיר באש.
יהש	ח	20	ויפנו אנשי העי אחריהם ויראו והנה עלה עשן העיר השמימה ולא-היה בהם ידים לנוס הנה והנה והעם הנס המדבר נהפך אל-הרודף.
יהש	ח	21	ויהושע וכל-ישראל ראו כי-לכד הארב את-העיר וכי עלה עשן העיר וישבו ויכו את-אנשי העי.
יהש	ח	22	ואלה יצאו מן-העיר לקראתם ויהיו לישראל בתוך אלה מזה ואלה מזה ויכו אותם עד-בלתי השאיר-לו שריד ופליט.
יהש	ח	23	ואת-מלך העי תפשו חי ויקרבו אתו אל-יהושע.
יהש	ח	24	ויהי ככלות ישראל להרג את-כל-ישבי העי בשדה במדבר אשר רדפום בו ויפלו כלם לפי-חרב עד-תמם וישבו כל-ישראל העי ויכו אתה לפי-חרב.
יהש	ח	25	ויהי כל-הנפלים ביום ההוא מאיש ועד-אשה שנים עשר אלף כל אנשי העי.
יהש	ח	26	ויהושע לא-השיב ידו אשר נטה בכידון עד אשר החרים את כל-ישבי העי.
יהש	ח	27	רק הבהמה ושלל העיר ההיא בזזו להם ישראל כדבר יהוה אשר צוה את-יהושע.
יהש	ח	28	וישרף יהושע את-העי וישימה תל-עולם שממה עד היום הזה.
יהש	ח	29	ואת-מלך העי תלה על-העץ עד-עת הערב וכבוא השמש צוה יהושע וירידו את-נבלתו מן-העץ וישליכו אותה אל-פתח שער העיר ויקימו עליו גל-אבנים גדול עד היום הזה.</P>
יהש	ח	30	אז יבנה יהושע מזבח ליהוה אלהי ישראל בהר עיבל.
יהש	ח	31	כאשר צוה משה עבד-יהוה את-בני ישראל ככתוב בספר תורת משה מזבח אבנים שלמות אשר לא-הניף עליהן ברזל ויעלו עליו עלות ליהוה ויזבחו שלמים.
יהש	ח	32	ויכתב-שם על-האבנים את משנה תורת משה אשר כתב לפני בני ישראל.
יהש	ח	33	וכל-ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית-יהוה כגר כאזרח חציו אל-מול הר-גרזים והחציו אל-מול הר-עיבל כאשר צוה משה עבד-יהוה לברך את-העם ישראל בראשנה.
יהש	ח	34	ואחרי-כן קרא את-כל-דברי התורה הברכה והקללה ככל-הכתוב בספר התורה.
יהש	ח	35	לא-היה דבר מכל אשר-צוה משה אשר לא-קרא יהושע נגד כל-קהל ישראל והנשים והטף והגר ההלך בקרבם.</P>
יהש	ט	1	ויהי כשמע כל-המלכים אשר בעבר הירדן בהר ובשפלה ובכל חוף הים הגדול אל-מול הלבנון החתי והאמרי הכנעני הפרזי החוי והיבוסי.
יהש	ט	2	ויתקבצו יחדו להלחם עם-יהושע ועם-ישראל פה אחד.</P>
יהש	ט	3	וישבי גבעון שמעו את אשר עשה יהושע ליריחו ולעי.
יהש	ט	4	ויעשו גם-המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים.
יהש	ט	5	ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים.
יהש	ט	6	וילכו אל-יהושע אל-המחנה הגלגל ויאמרו אליו ואל-איש ישראל מארץ רחוקה באנו ועתה כרתו-לנו ברית.
יהש	ט	7	ויאמרו איש-ישראל אל-החוי אולי בקרבי אתה יושב ואיך אכרות-לך ברית.
יהש	ט	8	ויאמרו אל-יהושע עבדיך אנחנו ויאמר אלהם יהושע מי אתם ומאין תבאו.
יהש	ט	9	ויאמרו אליו מארץ רחוקה מאד באו עבדיך לשם יהוה אלהיך כי-שמענו שמעו ואת כל-אשר עשה במצרים.
יהש	ט	10	ואת כל-אשר עשה לשני מלכי האמרי אשר בעבר הירדן לסיחון מלך חשבון ולעוג מלך-הבשן אשר בעשתרות.
יהש	ט	11	ויאמרו אלינו זקינינו וכל-ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו-לנו ברית.
יהש	ט	12	זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים.
יהש	ט	13	ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד.
יהש	ט	14	ויקחו האנשים מצידם ואת-פי יהוה לא שאלו.
יהש	ט	15	ויעש להם יהושע שלום ויכרת להם ברית לחיותם וישבעו להם נשיאי העדה.
יהש	ט	16	ויהי מקצה שלשת ימים אחרי אשר-כרתו להם ברית וישמעו כי-קרבים הם אליו ובקרבו הם ישבים.
יהש	ט	17	ויסעו בני-ישראל ויבאו אל-עריהם ביום השלישי ועריהם גבעון והכפירה ובארות וקרית יערים.
יהש	ט	18	ולא הכום בני ישראל כי-נשבעו להם נשיאי העדה ביהוה אלהי ישראל וילנו כל-העדה על-הנשיאים.
יהש	ט	19	ויאמרו כל-הנשיאים אל-כל-העדה אנחנו נשבענו להם ביהוה אלהי ישראל ועתה לא נוכל לנגע בהם.
יהש	ט	20	זאת נעשה להם והחיה אותם ולא-יהיה עלינו קצף על-השבועה אשר-נשבענו להם.
יהש	ט	21	ויאמרו אליהם הנשיאים יחיו ויהיו חטבי עצים ושאבי-מים לכל-העדה כאשר דברו להם הנשיאים.
יהש	ט	22	ויקרא להם יהושע וידבר אליהם לאמר למה רמיתם אתנו לאמר רחוקים אנחנו מכם מאד ואתם בקרבנו ישבים.
יהש	ט	23	ועתה ארורים אתם ולא-יכרת מכם עבד וחטבי עצים ושאבי-מים לבית אלהי.
יהש	ט	24	ויענו את-יהושע ויאמרו כי הגד הגד לעבדיך את אשר צוה יהוה אלהיך את-משה עבדו לתת לכם את-כל-הארץ ולהשמיד את-כל-ישבי הארץ מפניכם ונירא מאד לנפשתינו מפניכם ונעשה את-הדבר הזה.
יהש	ט	25	ועתה הננו בידך כטוב וכישר בעיניך לעשות לנו עשה.
יהש	ט	26	ויעש להם כן ויצל אותם מיד בני-ישראל ולא הרגום.
יהש	ט	27	ויתנם יהושע ביום ההוא חטבי עצים ושאבי מים לעדה ולמזבח יהוה עד-היום הזה אל-המקום אשר יבחר.</P>
יהש	טו	1	ויהי הגורל למטה בני יהודה למשפחתם אל-גבול אדום מדבר-צן נגבה מקצה תימן.
יהש	טו	2	ויהי להם גבול נגב מקצה ים המלח מן-הלשן הפנה נגבה.
יהש	טו	3	ויצא אל-מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה.
יהש	טו	4	ועבר עצמונה ויצא נחל מצרים והיה תצאות הגבול ימה זה-יהיה לכם גבול נגב.
יהש	טו	5	וגבול קדמה ים המלח עד-קצה הירדן וגבול לפאת צפונה מלשון הים מקצה הירדן.
יהש	טו	6	ועלה הגבול בית חגלה ועבר מצפון לבית הערבה ועלה הגבול אבן בהן בן-ראובן.
יהש	טו	7	ועלה הגבול דברה מעמק עכור וצפונה פנה אל-הגלגל אשר-נכח למעלה אדמים אשר מנגב לנחל ועבר הגבול אל-מי-עין שמש והיו תצאתיו אל-עין רגל.
יהש	טו	8	ועלה הגבול גי בן-הנם אל-כתף היבוסי מנגב היא ירושלם ועלה הגבול אל-ראש ההר אשר על-פני גי-הנם ימה אשר בקצה עמק-רפאים צפנה.
יהש	טו	9	ותאר הגבול מראש ההר אל-מעין מי נפתוח ויצא אל-ערי הר-עפרון ותאר הגבול בעלה היא קרית יערים.
יהש	טו	10	ונסב הגבול מבעלה ימה אל-הר שעיר ועבר אל-כתף הר-יערים מצפונה היא כסלון וירד בית-שמש ועבר תמנה.
יהש	טו	11	ויצא הגבול אל-כתף עקרון צפונה ותאר הגבול שכרונה ועבר הר-הבעלה ויצא יבנאל והיו תצאות הגבול ימה.
יהש	טו	12	וגבול ים הימה הגדול וגבול זה גבול בני-יהודה סביב למשפחתם.
יהש	טו	13	ולכלב בן-יפנה נתן חלק בתוך בני-יהודה אל-פי יהוה ליהושע את-קרית ארבע אבי הענק היא חברון.
יהש	טו	14	וירש משם כלב את-שלושה בני הענק את-ששי ואת-אחימן ואת-תלמי ילידי הענק.
יהש	טו	15	ויעל משם אל-ישבי דבר ושם-דבר לפנים קרית-ספר.
יהש	טו	16	ויאמר כלב אשר-יכה את-קרית-ספר ולכדה ונתתי לו את-עכסה בתי לאשה.
יהש	טו	17	וילכדה עתניאל בן-קנז אחי כלב ויתן-לו את-עכסה בתו לאשה.
יהש	טו	18	ויהי בבואה ותסיתהו לשאול מאת-אביה שדה ותצנח מעל החמור ויאמר-לה כלב מה-לך.
יהש	טו	19	ותאמר תנה-לי ברכה כי ארץ הנגב נתתני ונתתה לי גלת מים ויתן-לה את גלת עליות ואת גלת תחתיות.</P>
יהש	טו	20	זאת נחלת מטה בני-יהודה למשפחתם.
יהש	טו	21	ויהיו הערים מקצה למטה בני-יהודה אל-גבול אדום בנגבה קבצאל ועדר ויגור.
יהש	טו	22	וקינה ודימונה ועדעדה.
יהש	טו	23	וקדש וחצור ויתנן.
יהש	טו	24	זיף וטלם ובעלות.
יהש	טו	25	וחצור חדתה וקריות חצרון היא חצור.
יהש	טו	26	אמם ושמע ומולדה.
יהש	טו	27	וחצר גדה וחשמון ובית פלט.
יהש	טו	28	וחצר שועל ובאר שבע ובזיותיה.
יהש	טו	29	בעלה ועיים ועצם.
יהש	טו	30	ואלתולד וכסיל וחרמה.
יהש	טו	31	וצקלג ומדמנה וסנסנה.
יהש	טו	32	ולבאות ושלחים ועין ורמון כל-ערים עשרים ותשע וחצריהן.</P>
יהש	טו	33	בשפלה אשתאול וצרעה ואשנה.
יהש	טו	34	וזנוח ועין גנים תפוח והעינם.
יהש	טו	35	ירמות ועדלם שוכה ועזקה.
יהש	טו	36	ושערים ועדיתים והגדרה וגדרתים ערים ארבע-עשרה וחצריהן.</P>
יהש	טו	37	צנן וחדשה ומגדל-גד.
יהש	טו	38	ודלען והמצפה ויקתאל.
יהש	טו	39	לכיש ובצקת ועגלון.
יהש	טו	40	וכבון ולחמס וכתליש.
יהש	טו	41	וגדרות בית-דגון ונעמה ומקדה ערים שש-עשרה וחצריהן.</P>
יהש	טו	42	לבנה ועתר ועשן.
יהש	טו	43	ויפתח ואשנה ונציב.
יהש	טו	44	וקעילה ואכזיב ומראשה ערים תשע וחצריהן.</P>
יהש	טו	45	עקרון ובנתיה וחצריה.
יהש	טו	46	מעקרון וימה כל אשר-על-יד אשדוד וחצריהן.</P>
יהש	טו	47	אשדוד בנותיה וחצריה עזה בנותיה וחצריה עד-נחל מצרים והים הגבול וגבול.</P>
יהש	טו	48	ובהר שמיר ויתיר ושוכה.
יהש	טו	49	ודנה וקרית-סנה היא דבר.</P>
יהש	טו	50	וענב ואשתמה וענים.
יהש	טו	51	וגשן וחלן וגלה ערים אחת-עשרה וחצריהן.</P>
יהש	טו	52	ארב ורומה ואשען.
יהש	טו	53	וינים ובית-תפוח ואפקה.
יהש	טו	54	וחמטה וקרית ארבע היא חברון וציער ערים תשע וחצריהן.</P>
יהש	טו	55	מעון כרמל וזיף ויוטה.
יהש	טו	56	ויזרעאל ויקדעם וזנוח.
יהש	טו	57	הקין גבעה ותמנה ערים עשר וחצריהן.</P>
יהש	טו	58	חלחול בית-צור וגדור.
יהש	טו	59	ומערת ובית-ענות ואלתקן ערים שש וחצריהן.</P>
יהש	טו	60	קרית-בעל היא קרית יערים והרבה ערים שתים וחצריהן.</P>
יהש	טו	61	במדבר בית הערבה מדין וסככה.
יהש	טו	62	והנבשן ועיר-המלח ועין גדי ערים שש וחצריהן.
יהש	טו	63	ואת-היבוסי יושבי ירושלם לא-יוכלו בני-יהודה להורישם וישב היבוסי את-בני יהודה בירושלם עד היום הזה.</P>
יהש	טז	1	ויצא הגורל לבני יוסף מירדן יריחו למי יריחו מזרחה המדבר עלה מיריחו בהר בית-אל.
יהש	טז	2	ויצא מבית-אל לוזה ועבר אל-גבול הארכי עטרות.
יהש	טז	3	וירד-ימה אל-גבול היפלטי עד גבול בית-חורן תחתון ועד-גזר והיו תצאתו ימה.
יהש	טז	4	וינחלו בני-יוסף מנשה ואפרים.
יהש	טז	5	ויהי גבול בני-אפרים למשפחתם ויהי גבול נחלתם מזרחה עטרות אדר עד-בית חורן עליון.
יהש	טז	6	ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה.
יהש	טז	7	וירד מינוחה עטרות ונערתה ופגע ביריחו ויצא הירדן.
יהש	טז	8	מתפוח ילך הגבול ימה נחל קנה והיו תצאתיו הימה זאת נחלת מטה בני-אפרים למשפחתם.
יהש	טז	9	והערים המבדלות לבני אפרים בתוך נחלת בני-מנשה כל-הערים וחצריהן.
יהש	טז	10	ולא הורישו את-הכנעני היושב בגזר וישב הכנעני בקרב אפרים עד-היום הזה ויהי למס-עבד.</P>
יהש	י	1	ויהי כשמע אדני-צדק מלך ירושלם כי-לכד יהושע את-העי ויחרימה כאשר עשה ליריחו ולמלכה כן-עשה לעי ולמלכה וכי השלימו ישבי גבעון את-ישראל ויהיו בקרבם.
יהש	י	2	וייראו מאד כי עיר גדולה גבעון כאחת ערי הממלכה וכי היא גדולה מן-העי וכל-אנשיה גברים.
יהש	י	3	וישלח אדני-צדק מלך ירושלם אל-הוהם מלך-חברון ואל-פראם מלך-ירמות ואל-יפיע מלך-לכיש ואל-דביר מלך-עגלון לאמר.
יהש	י	4	עלו-אלי ועזרני ונכה את-גבעון כי-השלימה את-יהושע ואת-בני ישראל.
יהש	י	5	ויאספו ויעלו חמשת מלכי האמרי מלך ירושלם מלך-חברון מלך-ירמות מלך-לכיש מלך-עגלון הם וכל-מחניהם ויחנו על-גבעון וילחמו עליה.
יהש	י	6	וישלחו אנשי גבעון אל-יהושע אל-המחנה הגלגלה לאמר אל-תרף ידיך מעבדיך עלה אלינו מהרה והושיעה לנו ועזרנו כי נקבצו אלינו כל-מלכי האמרי ישבי ההר.
יהש	י	7	ויעל יהושע מן-הגלגל הוא וכל-עם המלחמה עמו וכל גבורי החיל.</P>
יהש	י	8	ויאמר יהוה אל-יהושע אל-תירא מהם כי בידך נתתים לא-יעמד איש מהם בפניך.
יהש	י	9	ויבא אליהם יהושע פתאם כל-הלילה עלה מן-הגלגל.
יהש	י	10	ויהמם יהוה לפני ישראל ויכם מכה-גדולה בגבעון וירדפם דרך מעלה בית-חורן ויכם עד-עזקה ועד-מקדה.
יהש	י	11	ויהי בנסם מפני ישראל הם במורד בית-חורן ויהוה השליך עליהם אבנים גדלות מן-השמים עד-עזקה וימתו רבים אשר-מתו באבני הברד מאשר הרגו בני ישראל בחרב.</P>
יהש	י	12	אז ידבר יהושע ליהוה ביום תת יהוה את-האמרי לפני בני ישראל ויאמר לעיני ישראל שמש בגבעון דום וירח בעמק אילון.
יהש	י	13	וידם השמש וירח עמד עד-יקם גוי איביו הלא-היא כתובה על-ספר הישר ויעמד השמש בחצי השמים ולא-אץ לבוא כיום תמים.
יהש	י	14	ולא היה כיום ההוא לפניו ואחריו לשמע יהוה בקול איש כי יהוה נלחם לישראל.</P>
יהש	י	15	וישב יהושע וכל-ישראל עמו אל-המחנה הגלגלה.
יהש	י	16	וינסו חמשת המלכים האלה ויחבאו במערה במקדה.
יהש	י	17	ויגד ליהושע לאמר נמצאו חמשת המלכים נחבאים במערה במקדה.
יהש	י	18	ויאמר יהושע גלו אבנים גדלות אל-פי המערה והפקידו עליה אנשים לשמרם.
יהש	י	19	ואתם אל-תעמדו רדפו אחרי איביכם וזנבתם אותם אל-תתנום לבוא אל-עריהם כי נתנם יהוה אלהיכם בידכם.
יהש	י	20	ויהי ככלות יהושע ובני ישראל להכותם מכה גדולה-מאד עד-תמם והשרידים שרדו מהם ויבאו אל-ערי המבצר.
יהש	י	21	וישבו כל-העם אל-המחנה אל-יהושע מקדה בשלום לא-חרץ לבני ישראל לאיש את-לשנו.
יהש	י	22	ויאמר יהושע פתחו את-פי המערה והוציאו אלי את-חמשת המלכים האלה מן-המערה.
יהש	י	23	ויעשו כן ויציאו אליו את-חמשת המלכים האלה מן-המערה את מלך ירושלם את-מלך חברון את-מלך ירמות את-מלך לכיש את-מלך עגלון.
יהש	י	24	ויהי כהוציאם את-המלכים האלה אל-יהושע ויקרא יהושע אל-כל-איש ישראל ויאמר אל-קציני אנשי המלחמה ההלכוא אתו קרבו שימו את-רגליכם על-צוארי המלכים האלה ויקרבו וישימו את-רגליהם על-צואריהם.
יהש	י	25	ויאמר אליהם יהושע אל-תיראו ואל-תחתו חזקו ואמצו כי ככה יעשה יהוה לכל-איביכם אשר אתם נלחמים אותם.
יהש	י	26	ויכם יהושע אחרי-כן וימיתם ויתלם על חמשה עצים ויהיו תלוים על-העצים עד-הערב.
יהש	י	27	ויהי לעת בוא השמש צוה יהושע וירידום מעל העצים וישלכם אל-המערה אשר נחבאו-שם וישמו אבנים גדלות על-פי המערה עד-עצם היום הזה.</P>
יהש	י	28	ואת-מקדה לכד יהושע ביום ההוא ויכה לפי-חרב ואת-מלכה החרם אותם ואת-כל-הנפש אשר-בה לא השאיר שריד ויעש למלך מקדה כאשר עשה למלך יריחו.</P>
יהש	י	29	ויעבר יהושע וכל-ישראל עמו ממקדה לבנה וילחם עם-לבנה.
יהש	י	30	ויתן יהוה גם-אותה ביד ישראל ואת-מלכה ויכה לפי-חרב ואת-כל-הנפש אשר-בה לא-השאיר בה שריד ויעש למלכה כאשר עשה למלך יריחו.</P>
יהש	י	31	ויעבר יהושע וכל-ישראל עמו מלבנה לכישה ויחן עליה וילחם בה.
יהש	י	32	ויתן יהוה את-לכיש ביד ישראל וילכדה ביום השני ויכה לפי-חרב ואת-כל-הנפש אשר-בה ככל אשר-עשה ללבנה.</P>
יהש	י	33	אז עלה הרם מלך גזר לעזר את-לכיש ויכהו יהושע ואת-עמו עד-בלתי השאיר-לו שריד.
יהש	י	34	ויעבר יהושע וכל-ישראל עמו מלכיש עגלנה ויחנו עליה וילחמו עליה.
יהש	י	35	וילכדוה ביום ההוא ויכוה לפי-חרב ואת כל-הנפש אשר-בה ביום ההוא החרים ככל אשר-עשה ללכיש.</P>
יהש	י	36	ויעל יהושע וכל-ישראל עמו מעגלונה חברונה וילחמו עליה.
יהש	י	37	וילכדוה ויכוה-לפי-חרב ואת-מלכה ואת-כל-עריה ואת-כל-הנפש אשר-בה לא-השאיר שריד ככל אשר-עשה לעגלון ויחרם אותה ואת-כל-הנפש אשר-בה.</P>
יהש	י	38	וישב יהושע וכל-ישראל עמו דברה וילחם עליה.
יהש	י	39	וילכדה ואת-מלכה ואת-כל-עריה ויכום לפי-חרב ויחרימו את-כל-נפש אשר-בה לא השאיר שריד כאשר עשה לחברון כן-עשה לדברה ולמלכה וכאשר עשה ללבנה ולמלכה.
יהש	י	40	ויכה יהושע את-כל-הארץ ההר והנגב והשפלה והאשדות ואת כל-מלכיהם לא השאיר שריד ואת כל-הנשמה החרים כאשר צוה יהוה אלהי ישראל.
יהש	י	41	ויכם יהושע מקדש ברנע ועד-עזה ואת כל-ארץ גשן ועד-גבעון.
יהש	י	42	ואת כל-המלכים האלה ואת-ארצם לכד יהושע פעם אחת כי יהוה אלהי ישראל נלחם לישראל.
יהש	י	43	וישב יהושע וכל-ישראל עמו אל-המחנה הגלגלה.</P>
יהש	יא	1	ויהי כשמע יבין מלך-חצור וישלח אל-יובב מלך מדון ואל-מלך שמרון ואל-מלך אכשף.
יהש	יא	2	ואל-המלכים אשר מצפון בהר ובערבה נגב כנרות ובשפלה ובנפות דור מים.
יהש	יא	3	הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה.
יהש	יא	4	ויצאו הם וכל-מחניהם עמם עם-רב כחול אשר על-שפת-הים לרב וסוס ורכב רב-מאד.
יהש	יא	5	ויועדו כל המלכים האלה ויבאו ויחנו יחדו אל-מי מרום להלחם עם-ישראל.</P>
יהש	יא	6	ויאמר יהוה אל-יהושע אל-תירא מפניהם כי-מחר כעת הזאת אנכי נתן את-כלם חללים לפני ישראל את-סוסיהם תעקר ואת-מרכבתיהם תשרף באש.
יהש	יא	7	ויבא יהושע וכל-עם המלחמה עמו עליהם על-מי מרום פתאם ויפלו בהם.
יהש	יא	8	ויתנם יהוה ביד-ישראל ויכום וירדפום עד-צידון רבה ועד משרפות מים ועד-בקעת מצפה מזרחה ויכם עד-בלתי השאיר-להם שריד.
יהש	יא	9	ויעש להם יהושע כאשר אמר-לו יהוה את-סוסיהם עקר ואת-מרכבתיהם שרף באש.</P>
יהש	יא	10	וישב יהושע בעת ההיא וילכד את-חצור ואת-מלכה הכה בחרב כי-חצור לפנים היא ראש כל-הממלכות האלה.
יהש	יא	11	ויכו את-כל-הנפש אשר-בה לפי-חרב החרם לא נותר כל-נשמה ואת-חצור שרף באש.
יהש	יא	12	ואת-כל-ערי המלכים-האלה ואת-כל-מלכיהם לכד יהושע ויכם לפי-חרב החרים אותם כאשר צוה משה עבד יהוה.
יהש	יא	13	רק כל-הערים העמדות על-תלם לא שרפם ישראל זולתי את-חצור לבדה שרף יהושע.
יהש	יא	14	וכל שלל הערים האלה והבהמה בזזו להם בני ישראל רק את-כל-האדם הכו לפי-חרב עד-השמדם אותם לא השאירו כל-נשמה.
יהש	יא	15	כאשר צוה יהוה את-משה עבדו כן-צוה משה את-יהושע וכן עשה יהושע לא-הסיר דבר מכל אשר-צוה יהוה את-משה.
יהש	יא	16	ויקח יהושע את-כל-הארץ הזאת ההר ואת-כל-הנגב ואת כל-ארץ הגשן ואת-השפלה ואת-הערבה ואת-הר ישראל ושפלתה.
יהש	יא	17	מן-ההר החלק העולה שעיר ועד-בעל גד בבקעת הלבנון תחת הר-חרמון ואת כל-מלכיהם לכד ויכם וימיתם.
יהש	יא	18	ימים רבים עשה יהושע את-כל-המלכים האלה מלחמה.
יהש	יא	19	לא-היתה עיר אשר השלימה אל-בני ישראל בלתי החוי ישבי גבעון את-הכל לקחו במלחמה.
יהש	יא	20	כי מאת יהוה היתה לחזק את-לבם לקראת המלחמה את-ישראל למען החרימם לבלתי היות-להם תחנה כי למען השמידם כאשר צוה יהוה את-משה.</P>
יהש	יא	21	ויבא יהושע בעת ההיא ויכרת את-הענקים מן-ההר מן-חברון מן-דבר מן-ענב ומכל הר יהודה ומכל הר ישראל עם-עריהם החרימם יהושע.
יהש	יא	22	לא-נותר ענקים בארץ בני ישראל רק בעזה בגת ובאשדוד נשארו.
יהש	יא	23	ויקח יהושע את-כל-הארץ ככל אשר דבר יהוה אל-משה ויתנה יהושע לנחלה לישראל כמחלקתם לשבטיהם והארץ שקטה ממלחמה.</P>
יהש	יב	1	ואלה מלכי הארץ אשר הכו בני-ישראל וירשו את-ארצם בעבר הירדן מזרחה השמש מנחל ארנון עד-הר חרמון וכל-הערבה מזרחה.
יהש	יב	2	סיחון מלך האמרי היושב בחשבון משל מערוער אשר על-שפת-נחל ארנון ותוך הנחל וחצי הגלעד ועד יבק הנחל גבול בני עמון.
יהש	יב	3	והערבה עד-ים כנרות מזרחה ועד ים הערבה ים-המלח מזרחה דרך בית הישמות ומתימן תחת אשדות הפסגה.
יהש	יב	4	וגבול עוג מלך הבשן מיתר הרפאים היושב בעשתרות ובאדרעי.
יהש	יב	5	ומשל בהר חרמון ובסלכה ובכל-הבשן עד-גבול הגשורי והמעכתי וחצי הגלעד גבול סיחון מלך-חשבון.
יהש	יב	6	משה עבד-יהוה ובני ישראל הכום ויתנה משה עבד-יהוה ירשה לראובני ולגדי ולחצי שבט המנשה.</P>
יהש	יב	7	ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד-ההר החלק העלה שעירה ויתנה יהושע לשבטי ישראל ירשה כמחלקתם.
יהש	יב	8	בהר ובשפלה ובערבה ובאשדות ובמדבר ובנגב החתי האמרי והכנעני הפרזי החוי והיבוסי.</P>
יהש	יב	9	מלך יריחו אחד מלך העי אשר-מצד בית-אל אחד.<BR>
יהש	יב	10	מלך ירושלם אחד מלך חברון אחד.<BR>
יהש	יב	11	מלך ירמות אחד מלך לכיש אחד.<BR>
יהש	יב	12	מלך עגלון אחד מלך גזר אחד.<BR>
יהש	יב	13	מלך דבר אחד מלך גדר אחד.<BR>
יהש	יב	14	מלך חרמה אחד מלך ערד אחד.<BR>
יהש	יב	15	מלך לבנה אחד מלך עדלם אחד.<BR>
יהש	יב	16	מלך מקדה אחד מלך בית-אל אחד.<BR>
יהש	יב	17	מלך תפוח אחד מלך חפר אחד.<BR>
יהש	יב	18	מלך אפק אחד מלך לשרון אחד.<BR>
יהש	יב	19	מלך מדון אחד מלך חצור אחד.<BR>
יהש	יב	20	מלך שמרון מראון אחד מלך אכשף אחד.<BR>
יהש	יב	21	מלך תענך אחד מלך מגדו אחד.<BR>
יהש	יב	22	מלך קדש אחד מלך-יקנעם לכרמל אחד.<BR>
יהש	יב	23	מלך דור לנפת דור אחד מלך-גוים לגלגל אחד.<BR>
יהש	יב	24	מלך תרצה אחד כל-מלכים שלשים ואחד.</P>
יהש	יג	1	ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה-מאד לרשתה.
יהש	יג	2	זאת הארץ הנשארת כל-גלילות הפלשתים וכל-הגשורי.
יהש	יג	3	מן-השיחור אשר על-פני מצרים ועד גבול עקרון צפונה לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים.
יהש	יג	4	מתימן כל-ארץ הכנעני ומערה אשר לצידנים עד-אפקה עד גבול האמרי.
יהש	יג	5	והארץ הגבלי וכל-הלבנון מזרח השמש מבעל גד תחת הר-חרמון עד לבוא חמת.
יהש	יג	6	כל-ישבי ההר מן-הלבנון עד-משרפת מים כל-צידנים אנכי אורישם מפני בני ישראל רק הפלה לישראל בנחלה כאשר צויתיך.
יהש	יג	7	ועתה חלק את-הארץ הזאת בנחלה לתשעת השבטים וחצי השבט המנשה.
יהש	יג	8	עמו הראובני והגדי לקחו נחלתם אשר נתן להם משה בעבר הירדן מזרחה כאשר נתן להם משה עבד יהוה.
יהש	יג	9	מערוער אשר על-שפת-נחל ארנון והעיר אשר בתוך-הנחל וכל-המישר מידבא עד-דיבון.
יהש	יג	10	וכל ערי סיחון מלך האמרי אשר מלך בחשבון עד-גבול בני עמון.
יהש	יג	11	והגלעד וגבול הגשורי והמעכתי וכל הר חרמון וכל-הבשן עד-סלכה.
יהש	יג	12	כל-ממלכות עוג בבשן אשר-מלך בעשתרות ובאדרעי הוא נשאר מיתר הרפאים ויכם משה וירשם.
יהש	יג	13	ולא הורישו בני ישראל את-הגשורי ואת-המעכתי וישב גשור ומעכת בקרב ישראל עד היום הזה.
יהש	יג	14	רק לשבט הלוי לא נתן נחלה אשי יהוה אלהי ישראל הוא נחלתו כאשר דבר-לו.</P>
יהש	יג	15	ויתן משה למטה בני-ראובן למשפחתם.
יהש	יג	16	ויהי להם הגבול מערוער אשר על-שפת-נחל ארנון והעיר אשר בתוך-הנחל וכל-המישר על-מידבא.
יהש	יג	17	חשבון וכל-עריה אשר במישר דיבון ובמות בעל ובית בעל מעון.
יהש	יג	18	ויהצה וקדמת ומפעת.
יהש	יג	19	וקריתים ושבמה וצרת השחר בהר העמק.
יהש	יג	20	ובית פעור ואשדות הפסגה ובית הישמות.
יהש	יג	21	וכל ערי המישר וכל-ממלכות סיחון מלך האמרי אשר מלך בחשבון אשר הכה משה אתו ואת-נשיאי מדין את-אוי ואת-רקם ואת-צור ואת-חור ואת-רבע נסיכי סיחון ישבי הארץ.
יהש	יג	22	ואת-בלעם בן-בעור הקוסם הרגו בני-ישראל בחרב אל-חלליהם.
יהש	יג	23	ויהי גבול בני ראובן הירדן וגבול זאת נחלת בני-ראובן למשפחתם הערים וחצריהן.</P>
יהש	יג	24	ויתן משה למטה-גד לבני-גד למשפחתם.
יהש	יג	25	ויהי להם הגבול יעזר וכל-ערי הגלעד וחצי ארץ בני עמון עד-ערוער אשר על-פני רבה.
יהש	יג	26	ומחשבון עד-רמת המצפה ובטנים וממחנים עד-גבול לדבר.
יהש	יג	27	ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל עד-קצה ים-כנרת עבר הירדן מזרחה.
יהש	יג	28	זאת נחלת בני-גד למשפחתם הערים וחצריהם.</P>
יהש	יג	29	ויתן משה לחצי שבט מנשה ויהי לחצי מטה בני-מנשה למשפחותם.
יהש	יג	30	ויהי גבולם ממחנים כל-הבשן כל-ממלכות עוג מלך-הבשן וכל-חות יאיר אשר בבשן ששים עיר.
יהש	יג	31	וחצי הגלעד ועשתרות ואדרעי ערי ממלכות עוג בבשן לבני מכיר בן-מנשה לחצי בני-מכיר למשפחותם.
יהש	יג	32	אלה אשר-נחל משה בערבות מואב מעבר לירדן יריחו מזרחה.</P>
יהש	יג	33	ולשבט הלוי לא-נתן משה נחלה יהוה אלהי ישראל הוא נחלתם כאשר דבר להם.</P>
יהש	יד	1	ואלה אשר-נחלו בני-ישראל בארץ כנען אשר נחלו אותם אלעזר הכהן ויהושע בן-נון וראשי אבות המטות לבני ישראל.
יהש	יד	2	בגורל נחלתם כאשר צוה יהוה ביד-משה לתשעת המטות וחצי המטה.
יהש	יד	3	כי-נתן משה נחלת שני המטות וחצי המטה מעבר לירדן וללוים לא-נתן נחלה בתוכם.
יהש	יד	4	כי-היו בני-יוסף שני מטות מנשה ואפרים ולא-נתנו חלק ללוים בארץ כי אם-ערים לשבת ומגרשיהם למקניהם ולקנינם.
יהש	יד	5	כאשר צוה יהוה את-משה כן עשו בני ישראל ויחלקו את-הארץ.</P>
יהש	יד	6	ויגשו בני-יהודה אל-יהושע בגלגל ויאמר אליו כלב בן-יפנה הקנזי אתה ידעת את-הדבר אשר-דבר יהוה אל-משה איש-האלהים על אדותי ועל אדותיך בקדש ברנע.
יהש	יד	7	בן-ארבעים שנה אנכי בשלח משה עבד-יהוה אתי מקדש ברנע לרגל את-הארץ ואשב אתו דבר כאשר עם-לבבי.
יהש	יד	8	ואחי אשר עלו עמי המסיו את-לב העם ואנכי מלאתי אחרי יהוה אלהי.
יהש	יד	9	וישבע משה ביום ההוא לאמר אם-לא הארץ אשר דרכה רגלך בה לך תהיה לנחלה ולבניך עד-עולם כי מלאת אחרי יהוה אלהי.
יהש	יד	10	ועתה הנה החיה יהוה אותי כאשר דבר זה ארבעים וחמש שנה מאז דבר יהוה את-הדבר הזה אל-משה אשר-הלך ישראל במדבר ועתה הנה אנכי היום בן-חמש ושמונים שנה.
יהש	יד	11	עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא.
יהש	יד	12	ועתה תנה-לי את-ההר הזה אשר-דבר יהוה ביום ההוא כי אתה-שמעת ביום ההוא כי-ענקים שם וערים גדלות בצרות אולי יהוה אותי והורשתים כאשר דבר יהוה.
יהש	יד	13	ויברכהו יהושע ויתן את-חברון לכלב בן-יפנה לנחלה.
יהש	יד	14	על-כן היתה-חברון לכלב בן-יפנה הקנזי לנחלה עד היום הזה יען אשר מלא אחרי יהוה אלהי ישראל.
יהש	יד	15	ושם חברון לפנים קרית ארבע האדם הגדול בענקים הוא והארץ שקטה ממלחמה.</P>
יהש	יז	1	ויהי הגורל למטה מנשה כי-הוא בכור יוסף למכיר בכור מנשה אבי הגלעד כי הוא היה איש מלחמה ויהי-לו הגלעד והבשן.
יהש	יז	2	ויהי לבני מנשה הנותרים למשפחתם לבני אביעזר ולבני-חלק ולבני אשריאל ולבני-שכם ולבני-חפר ולבני שמידע אלה בני מנשה בן-יוסף הזכרים למשפחתם.
יהש	יז	3	ולצלפחד בן-חפר בן-גלעד בן-מכיר בן-מנשה לא-היו לו בנים כי אם-בנות ואלה שמות בנתיו מחלה ונעה חגלה מלכה ותרצה.
יהש	יז	4	ותקרבנה לפני אלעזר הכהן ולפני יהושע בן-נון ולפני הנשיאים לאמר יהוה צוה את-משה לתת-לנו נחלה בתוך אחינו ויתן להם אל-פי יהוה נחלה בתוך אחי אביהן.
יהש	יז	5	ויפלו חבלי-מנשה עשרה לבד מארץ הגלעד והבשן אשר מעבר לירדן.
יהש	יז	6	כי בנות מנשה נחלו נחלה בתוך בניו וארץ הגלעד היתה לבני-מנשה הנותרים.
יהש	יז	7	ויהי גבול-מנשה מאשר המכמתת אשר על-פני שכם והלך הגבול אל-הימין אל-ישבי עין תפוח.
יהש	יז	8	למנשה היתה ארץ תפוח ותפוח אל-גבול מנשה לבני אפרים.
יהש	יז	9	וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה.
יהש	יז	10	נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח.
יהש	יז	11	ויהי למנשה ביששכר ובאשר בית-שאן ובנותיה ויבלעם ובנותיה ואת-ישבי דאר ובנותיה וישבי עין-דר ובנתיה וישבי תענך ובנתיה וישבי מגדו ובנותיה שלשת הנפת.
יהש	יז	12	ולא יכלו בני מנשה להוריש את-הערים האלה ויואל הכנעני לשבת בארץ הזאת.
יהש	יז	13	ויהי כי חזקו בני ישראל ויתנו את-הכנעני למס והורש לא הורישו.</P>
יהש	יז	14	וידברו בני יוסף את-יהושע לאמר מדוע נתתה לי נחלה גורל אחד וחבל אחד ואני עם-רב עד אשר-עד-כה ברכני יהוה.
יהש	יז	15	ויאמר אליהם יהושע אם-עם-רב אתה עלה לך היערה ובראת לך שם בארץ הפרזי והרפאים כי-אץ לך הר-אפרים.
יהש	יז	16	ויאמרו בני יוסף לא-ימצא לנו ההר ורכב ברזל בכל-הכנעני הישב בארץ-העמק לאשר בבית-שאן ובנותיה ולאשר בעמק יזרעאל.
יהש	יז	17	ויאמר יהושע אל-בית יוסף לאפרים ולמנשה לאמר עם-רב אתה וכח גדול לך לא-יהיה לך גורל אחד.
יהש	יז	18	כי הר יהיה-לך כי-יער הוא ובראתו והיה לך תצאתיו כי-תוריש את-הכנעני כי רכב ברזל לו כי חזק הוא.</P>
יהש	יח	1	ויקהלו כל-עדת בני-ישראל שלה וישכינו שם את-אהל מועד והארץ נכבשה לפניהם.
יהש	יח	2	ויותרו בבני ישראל אשר לא-חלקו את-נחלתם שבעה שבטים.
יהש	יח	3	ויאמר יהושע אל-בני ישראל עד-אנה אתם מתרפים לבוא לרשת את-הארץ אשר נתן לכם יהוה אלהי אבותיכם.
יהש	יח	4	הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם ויבאו אלי.
יהש	יח	5	והתחלקו אתה לשבעה חלקים יהודה יעמד על-גבולו מנגב ובית יוסף יעמדו על-גבולם מצפון.
יהש	יח	6	ואתם תכתבו את-הארץ שבעה חלקים והבאתם אלי הנה ויריתי לכם גורל פה לפני יהוה אלהינו.
יהש	יח	7	כי אין-חלק ללוים בקרבכם כי-כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה.
יהש	יח	8	ויקמו האנשים וילכו ויצו יהושע את-ההלכים לכתב את-הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה.
יהש	יח	9	וילכו האנשים ויעברו בארץ ויכתבוה לערים לשבעה חלקים על-ספר ויבאו אל-יהושע אל-המחנה שלה.
יהש	יח	10	וישלך להם יהושע גורל בשלה לפני יהוה ויחלק-שם יהושע את-הארץ לבני ישראל כמחלקתם.</P>
יהש	יח	11	ויעל גורל מטה בני-בנימן למשפחתם ויצא גבול גורלם בין בני יהודה ובין בני יוסף.
יהש	יח	12	ויהי להם הגבול לפאת צפונה מן-הירדן ועלה הגבול אל-כתף יריחו מצפון ועלה בהר ימה והיה תצאתיו מדברה בית און.
יהש	יח	13	ועבר משם הגבול לוזה אל-כתף לוזה נגבה היא בית-אל וירד הגבול עטרות אדר על-ההר אשר מנגב לבית-חרון תחתון.
יהש	יח	14	ותאר הגבול ונסב לפאת-ים נגבה מן-ההר אשר על-פני בית-חרון נגבה והיה תצאתיו אל-קרית-בעל היא קרית יערים עיר בני יהודה זאת פאת-ים.
יהש	יח	15	ופאת-נגבה מקצה קרית יערים ויצא הגבול ימה ויצא אל-מעין מי נפתוח.
יהש	יח	16	וירד הגבול אל-קצה ההר אשר על-פני גי בן-הנם אשר בעמק רפאים צפונה וירד גי הנם אל-כתף היבוסי נגבה וירד עין רגל.
יהש	יח	17	ותאר מצפון ויצא עין שמש ויצא אל-גלילות אשר-נכח מעלה אדמים וירד אבן בהן בן-ראובן.
יהש	יח	18	ועבר אל-כתף מול-הערבה צפונה וירד הערבתה.
יהש	יח	19	ועבר הגבול אל-כתף בית-חגלה צפונה והיה תצאותיו הגבול אל-לשון ים-המלח צפונה אל-קצה הירדן נגבה זה גבול נגב.
יהש	יח	20	והירדן יגבל-אתו לפאת-קדמה זאת נחלת בני בנימן לגבולתיה סביב למשפחתם.</P>
יהש	יח	21	והיו הערים למטה בני בנימן למשפחותיהם יריחו ובית-חגלה ועמק קציץ.
יהש	יח	22	ובית הערבה וצמרים ובית-אל.
יהש	יח	23	והעוים והפרה ועפרה.
יהש	יח	24	וכפר העמני והעפני וגבע ערים שתים-עשרה וחצריהן.
יהש	יח	25	גבעון והרמה ובארות.
יהש	יח	26	והמצפה והכפירה והמצה.
יהש	יח	27	ורקם וירפאל ותראלה.
יהש	יח	28	וצלע האלף והיבוסי היא ירושלם גבעת קרית ערים ארבע-עשרה וחצריהן זאת נחלת בני-בנימן למשפחתם.</P>
יהש	יט	1	ויצא הגורל השני לשמעון למטה בני-שמעון למשפחותם ויהי נחלתם בתוך נחלת בני-יהודה.
יהש	יט	2	ויהי להם בנחלתם באר-שבע ושבע ומולדה.
יהש	יט	3	וחצר שועל ובלה ועצם.
יהש	יט	4	ואלתולד ובתול וחרמה.
יהש	יט	5	וצקלג ובית-המרכבות וחצר סוסה.
יהש	יט	6	ובית לבאות ושרוחן ערים שלש-עשרה וחצריהן.
יהש	יט	7	עין רמון ועתר ועשן ערים ארבע וחצריהן.
יהש	יט	8	וכל-החצרים אשר סביבות הערים האלה עד-בעלת באר ראמת נגב זאת נחלת מטה בני-שמעון למשפחתם.
יהש	יט	9	מחבל בני יהודה נחלת בני שמעון כי-היה חלק בני-יהודה רב מהם וינחלו בני-שמעון בתוך נחלתם.</P>
יהש	יט	10	ויעל הגורל השלישי לבני זבולן למשפחתם ויהי גבול נחלתם עד-שריד.
יהש	יט	11	ועלה גבולם לימה ומרעלה ופגע בדבשת ופגע אל-הנחל אשר על-פני יקנעם.
יהש	יט	12	ושב משריד קדמה מזרח השמש על-גבול כסלת תבר ויצא אל-הדברת ועלה יפיע.
יהש	יט	13	ומשם עבר קדמה מזרחה גתה חפר עתה קצין ויצא רמון המתאר הנעה.
יהש	יט	14	ונסב אתו הגבול מצפון חנתן והיו תצאתיו גי יפתח-אל.
יהש	יט	15	וקטת ונהלל ושמרון וידאלה ובית לחם ערים שתים-עשרה וחצריהן.
יהש	יט	16	זאת נחלת בני-זבולן למשפחותם הערים האלה וחצריהן.</P>
יהש	יט	17	ליששכר יצא הגורל הרביעי לבני יששכר למשפחותם.
יהש	יט	18	ויהי גבולם יזרעאלה והכסולת ושונם.
יהש	יט	19	וחפרים ושיאן ואנחרת.
יהש	יט	20	והרבית וקשיון ואבץ.
יהש	יט	21	ורמת ועין-גנים ועין חדה ובית פצץ.
יהש	יט	22	ופגע הגבול בתבור ושחצומה ובית שמש והיו תצאות גבולם הירדן ערים שש-עשרה וחצריהן.
יהש	יט	23	זאת נחלת מטה בני-יששכר למשפחתם הערים וחצריהן.</P>
יהש	יט	24	ויצא הגורל החמישי למטה בני-אשר למשפחותם.
יהש	יט	25	ויהי גבולם חלקת וחלי ובטן ואכשף.
יהש	יט	26	ואלמלך ועמעד ומשאל ופגע בכרמל הימה ובשיחור לבנת.
יהש	יט	27	ושב מזרח השמש בית דגן ופגע בזבלון ובגי יפתח-אל צפונה בית העמק ונעיאל ויצא אל-כבול משמאל.
יהש	יט	28	ועברן ורחב וחמון וקנה עד צידון רבה.
יהש	יט	29	ושב הגבול הרמה ועד-עיר מבצר-צר ושב הגבול חסה ויהיו תצאתיו הימה מחבל אכזיבה.
יהש	יט	30	ועמה ואפק ורחב ערים עשרים ושתים וחצריהן.
יהש	יט	31	זאת נחלת מטה בני-אשר למשפחתם הערים האלה וחצריהן.</P>
יהש	יט	32	לבני נפתלי יצא הגורל הששי לבני נפתלי למשפחתם.
יהש	יט	33	ויהי גבולם מחלף מאלון בצעננים ואדמי הנקב ויבנאל עד-לקום ויהי תצאתיו הירדן.
יהש	יט	34	ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש.
יהש	יט	35	וערי מבצר הצדים צר וחמת רקת וכנרת.
יהש	יט	36	ואדמה והרמה וחצור.
יהש	יט	37	וקדש ואדרעי ועין חצור.
יהש	יט	38	ויראון ומגדל-אל חרם ובית-ענת ובית שמש ערים תשע-עשרה וחצריהן.
יהש	יט	39	זאת נחלת מטה בני-נפתלי למשפחתם הערים וחצריהן.</P>
יהש	יט	40	למטה בני-דן למשפחתם יצא הגורל השביעי.
יהש	יט	41	ויהי גבול נחלתם צרעה ואשתאול ועיר שמש.
יהש	יט	42	ושעלבין ואילון ויתלה.
יהש	יט	43	ואילון ותמנתה ועקרון.
יהש	יט	44	ואלתקה וגבתון ובעלת.
יהש	יט	45	ויהד ובני-ברק וגת-רמון.
יהש	יט	46	ומי הירקון והרקון עם-הגבול מול יפו.
יהש	יט	47	ויצא גבול-בני-דן מהם ויעלו בני-דן וילחמו עם-לשם וילכדו אותה ויכו אותה לפי-חרב וירשו אותה וישבו בה ויקראו ללשם דן כשם דן אביהם.
יהש	יט	48	זאת נחלת מטה בני-דן למשפחתם הערים האלה וחצריהן.</P>
יהש	יט	49	ויכלו לנחל-את-הארץ לגבולתיה ויתנו בני-ישראל נחלה ליהושע בן-נון בתוכם.
יהש	יט	50	על-פי יהוה נתנו לו את-העיר אשר שאל את-תמנת-סרח בהר אפרים ויבנה את-העיר וישב בה.
יהש	יט	51	אלה הנחלת אשר נחלו אלעזר הכהן ויהושע בן-נון וראשי האבות למטות בני-ישראל בגורל בשלה לפני יהוה פתח אהל מועד ויכלו מחלק את-הארץ.</P>
יהש	כ	1	וידבר יהוה אל-יהושע לאמר.
יהש	כ	2	דבר אל-בני ישראל לאמר תנו לכם את-ערי המקלט אשר-דברתי אליכם ביד-משה.
יהש	כ	3	לנוס שמה רוצח מכה-נפש בשגגה בבלי-דעת והיו לכם למקלט מגאל הדם.
יהש	כ	4	ונס אל-אחת מהערים האלה ועמד פתח שער העיר ודבר באזני זקני העיר-ההיא את-דבריו ואספו אתו העירה אליהם ונתנו-לו מקום וישב עמם.
יהש	כ	5	וכי ירדף גאל הדם אחריו ולא-יסגרו את-הרצח בידו כי בבלי-דעת הכה את-רעהו ולא-שנא הוא לו מתמול שלשום.
יהש	כ	6	וישב בעיר ההיא עד-עמדו לפני העדה למשפט עד-מות הכהן הגדול אשר יהיה בימים ההם אז ישוב הרוצח ובא אל-עירו ואל-ביתו אל-העיר אשר-נס משם.
יהש	כ	7	ויקדשו את-קדש בגליל בהר נפתלי ואת-שכם בהר אפרים ואת-קרית ארבע היא חברון בהר יהודה.
יהש	כ	8	ומעבר לירדן יריחו מזרחה נתנו את-בצר במדבר במישר ממטה ראובן ואת-ראמת בגלעד ממטה-גד ואת-גלון בבשן ממטה מנשה.
יהש	כ	9	אלה היו ערי המועדה לכל בני ישראל ולגר הגר בתוכם לנוס שמה כל-מכה-נפש בשגגה ולא ימות ביד גאל הדם עד-עמדו לפני העדה.</P>
יהש	כא	1	ויגשו ראשי אבות הלוים אל-אלעזר הכהן ואל-יהושע בן-נון ואל-ראשי אבות המטות לבני ישראל.
יהש	כא	2	וידברו אליהם בשלה בארץ כנען לאמר יהוה צוה ביד-משה לתת-לנו ערים לשבת ומגרשיהן לבהמתנו.</P>
יהש	כא	3	ויתנו בני-ישראל ללוים מנחלתם אל-פי יהוה את-הערים האלה ואת-מגרשיהן.
יהש	כא	4	ויצא הגורל למשפחת הקהתי ויהי לבני אהרן הכהן מן-הלוים ממטה יהודה וממטה השמעני וממטה בנימן בגורל ערים שלש עשרה.</P>
יהש	כא	5	ולבני קהת הנותרים ממשפחת מטה-אפרים וממטה-דן ומחצי מטה מנשה בגורל ערים עשר.</P>
יהש	כא	6	ולבני גרשון ממשפחות מטה-יששכר וממטה-אשר וממטה נפתלי ומחצי מטה מנשה בבשן בגורל ערים שלש עשרה.</P>
יהש	כא	7	לבני מררי למשפחתם ממטה ראובן וממטה-גד וממטה זבולן ערים שתים עשרה.</P>
יהש	כא	8	ויתנו בני-ישראל ללוים את-הערים האלה ואת-מגרשיהן כאשר צוה יהוה ביד-משה בגורל.</P>
יהש	כא	9	ויתנו ממטה בני יהודה וממטה בני שמעון את הערים האלה אשר-יקרא אתהן בשם.
יהש	כא	10	ויהי לבני אהרן ממשפחות הקהתי מבני לוי כי להם היה הגורל ריאשנה.
יהש	כא	11	ויתנו להם את-קרית ארבע אבי הענוק היא חברון בהר יהודה ואת-מגרשה סביבתיה.
יהש	כא	12	ואת-שדה העיר ואת-חצריה נתנו לכלב בן-יפנה באחזתו.</P>
יהש	כא	13	ולבני אהרן הכהן נתנו את-עיר מקלט הרצח את-חברון ואת-מגרשה ואת-לבנה ואת-מגרשה.
יהש	כא	14	ואת-יתר ואת-מגרשה ואת-אשתמע ואת-מגרשה.
יהש	כא	15	ואת-חלן ואת-מגרשה ואת-דבר ואת-מגרשה.
יהש	כא	16	ואת-עין ואת-מגרשה ואת-יטה ואת-מגרשה את-בית שמש ואת-מגרשה ערים תשע מאת שני השבטים האלה.</P>
יהש	כא	17	וממטה בנימן את-גבעון ואת-מגרשה את-גבע ואת-מגרשה.
יהש	כא	18	את-ענתות ואת-מגרשה ואת-עלמון ואת-מגרשה ערים ארבע.
יהש	כא	19	כל-ערי בני-אהרן הכהנים שלש-עשרה ערים ומגרשיהן.</P>
יהש	כא	20	ולמשפחות בני-קהת הלוים הנותרים מבני קהת ויהי ערי גורלם ממטה אפרים.
יהש	כא	21	ויתנו להם את-עיר מקלט הרצח את-שכם ואת-מגרשה בהר אפרים ואת-גזר ואת-מגרשה.
יהש	כא	22	ואת-קבצים ואת-מגרשה ואת-בית חורן ואת-מגרשה ערים ארבע.</P>
יהש	כא	23	וממטה-דן את-אלתקא ואת-מגרשה את-גבתון ואת-מגרשה.
יהש	כא	24	את-אילון ואת-מגרשה את-גת-רמון ואת-מגרשה ערים ארבע.
יהש	כא	25	וממחצית מטה מנשה את-תענך ואת-מגרשה ואת-גת-רמון ואת-מגרשה ערים שתים.
יהש	כא	26	כל-ערים עשר ומגרשיהן למשפחות בני-קהת הנותרים.</P>
יהש	כא	27	ולבני גרשון ממשפחת הלוים מחצי מטה מנשה את-עיר מקלט הרצח את-גלון בבשן ואת-מגרשה ואת-בעשתרה ואת-מגרשה ערים שתים.</P>
יהש	כא	28	וממטה יששכר את-קשיון ואת-מגרשה את-דברת ואת-מגרשה.
יהש	כא	29	את-ירמות ואת-מגרשה את-עין גנים ואת-מגרשה ערים ארבע.</P>
יהש	כא	30	וממטה אשר את-משאל ואת-מגרשה את-עבדון ואת-מגרשה.
יהש	כא	31	את-חלקת ואת-מגרשה ואת-רחב ואת-מגרשה ערים ארבע.</P>
יהש	כא	32	וממטה נפתלי את-עיר מקלט הרצח את-קדש בגליל ואת-מגרשה ואת-חמת דאר ואת-מגרשה ואת-קרתן ואת-מגרשה ערים שלש.
יהש	כא	33	כל-ערי הגרשני למשפחתם שלש-עשרה עיר ומגרשיהן.</P>
יהש	כא	34	ולמשפחות בני-מררי הלוים הנותרים מאת מטה זבולן את-יקנעם ואת-מגרשה את-קרתה ואת-מגרשה.
יהש	כא	35	את-דמנה ואת-מגרשה את-נהלל ואת-מגרשה ערים ארבע. [וממטה ראובן את-בצר ואת-מגרשה ואת-יהצה ואת-מגרשה. את-קדמות ואת-מגרשה ואת-מיפעת ואת-מגרשה ערים ארבע.]</P>
יהש	כא	36	וממטה-גד את-עיר מקלט הרצח את-רמת בגלעד ואת-מגרשה ואת-מחנים ואת-מגרשה.
יהש	כא	37	את-חשבון ואת-מגרשה את-יעזר ואת-מגרשה כל-ערים ארבע.
יהש	כא	38	כל-הערים לבני מררי למשפחתם הנותרים ממשפחות הלוים ויהי גורלם ערים שתים עשרה.
יהש	כא	39	כל ערי הלוים בתוך אחזת בני-ישראל ערים ארבעים ושמנה ומגרשיהן.
יהש	כא	40	תהיינה הערים האלה עיר עיר ומגרשיה סביבתיה כן לכל-הערים האלה.</P>
יהש	כא	41	ויתן יהוה לישראל את-כל-הארץ אשר נשבע לתת לאבותם וירשוה וישבו בה.
יהש	כא	42	וינח יהוה להם מסביב ככל אשר-נשבע לאבותם ולא-עמד איש בפניהם מכל-איביהם את כל-איביהם נתן יהוה בידם.
יהש	כא	43	לא-נפל דבר מכל הדבר הטוב אשר-דבר יהוה אל-בית ישראל הכל בא.</P>
יהש	כב	1	אז יקרא יהושע לראובני ולגדי ולחצי מטה מנשה.
יהש	כב	2	ויאמר אליהם אתם שמרתם את כל-אשר צוה אתכם משה עבד יהוה ותשמעו בקולי לכל אשר-צויתי אתכם.
יהש	כב	3	לא-עזבתם את-אחיכם זה ימים רבים עד היום הזה ושמרתם את-משמרת מצות יהוה אלהיכם.
יהש	כב	4	ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל-ארץ אחזתכם אשר נתן לכם משה עבד יהוה בעבר הירדן.
יהש	כב	5	רק שמרו מאד לעשות את-המצוה ואת-התורה אשר צוה אתכם משה עבד-יהוה לאהבה את-יהוה אלהיכם וללכת בכל-דרכיו ולשמר מצותיו ולדבקה-בו ולעבדו בכל-לבבכם ובכל-נפשכם.
יהש	כב	6	ויברכם יהושע וישלחם וילכו אל-אהליהם.</P>
יהש	כב	7	ולחצי שבט המנשה נתן משה בבשן ולחציו נתן יהושע עם-אחיהם מעבר הירדן ימה וגם כי שלחם יהושע אל-אהליהם ויברכם.
יהש	כב	8	ויאמר אליהם לאמר בנכסים רבים שובו אל-אהליכם ובמקנה רב-מאד בכסף ובזהב ובנחשת ובברזל ובשלמות הרבה מאד חלקו שלל-איביכם עם-אחיכם.</P>
יהש	כב	9	וישבו וילכו בני-ראובן ובני-גד וחצי שבט המנשה מאת בני ישראל משלה אשר בארץ-כנען ללכת אל-ארץ הגלעד אל-ארץ אחזתם אשר נאחזו-בה על-פי יהוה ביד-משה.
יהש	כב	10	ויבאו אל-גלילות הירדן אשר בארץ כנען ויבנו בני-ראובן ובני-גד וחצי שבט המנשה שם מזבח על-הירדן מזבח גדול למראה.
יהש	כב	11	וישמעו בני-ישראל לאמר הנה בנו בני-ראובן ובני-גד וחצי שבט המנשה את-המזבח אל-מול ארץ כנען אל-גלילות הירדן אל-עבר בני ישראל.
יהש	כב	12	וישמעו בני ישראל ויקהלו כל-עדת בני-ישראל שלה לעלות עליהם לצבא.</P>
יהש	כב	13	וישלחו בני-ישראל אל-בני-ראובן ואל-בני-גד ואל-חצי שבט-מנשה אל-ארץ הגלעד את-פינחס בן-אלעזר הכהן.
יהש	כב	14	ועשרה נשאים עמו נשיא אחד נשיא אחד לבית אב לכל מטות ישראל ואיש ראש בית-אבותם המה לאלפי ישראל.
יהש	כב	15	ויבאו אל-בני-ראובן ואל-בני-גד ואל-חצי שבט-מנשה אל-ארץ הגלעד וידברו אתם לאמר.
יהש	כב	16	כה אמרו כל עדת יהוה מה-המעל הזה אשר מעלתם באלהי ישראל לשוב היום מאחרי יהוה בבנותכם לכם מזבח למרדכם היום ביהוה.
יהש	כב	17	המעט-לנו את-עון פעור אשר לא-הטהרנו ממנו עד היום הזה ויהי הנגף בעדת יהוה.
יהש	כב	18	ואתם תשבו היום מאחרי יהוה והיה אתם תמרדו היום ביהוה ומחר אל-כל-עדת ישראל יקצף.
יהש	כב	19	ואך אם-טמאה ארץ אחזתכם עברו לכם אל-ארץ אחזת יהוה אשר שכן-שם משכן יהוה והאחזו בתוכנו וביהוה אל-תמרדו ואתנו אל-תמרדו בבנתכם לכם מזבח מבלעדי מזבח יהוה אלהינו.
יהש	כב	20	הלוא עכן בן-זרח מעל מעל בחרם ועל-כל-עדת ישראל היה קצף והוא איש אחד לא גוע בעונו.</P>
יהש	כב	21	ויענו בני-ראובן ובני-גד וחצי שבט המנשה וידברו את-ראשי אלפי ישראל.
יהש	כב	22	אל אלהים יהוה אל אלהים יהוה הוא ידע וישראל הוא ידע אם-במרד ואם-במעל ביהוה אל-תושיענו היום הזה.
יהש	כב	23	לבנות לנו מזבח לשוב מאחרי יהוה ואם-להעלות עליו עולה ומנחה ואם-לעשות עליו זבחי שלמים יהוה הוא יבקש.
יהש	כב	24	ואם-לא מדאגה מדבר עשינו את-זאת לאמר מחר יאמרו בניכם לבנינו לאמר מה-לכם וליהוה אלהי ישראל.
יהש	כב	25	וגבול נתן-יהוה ביננו וביניכם בני-ראובן ובני-גד את-הירדן אין-לכם חלק ביהוה והשביתו בניכם את-בנינו לבלתי ירא את-יהוה.
יהש	כב	26	ונאמר נעשה-נא לנו לבנות את-המזבח לא לעולה ולא לזבח.
יהש	כב	27	כי עד הוא בינינו וביניכם ובין דרותינו אחרינו לעבד את-עבדת יהוה לפניו בעלותינו ובזבחינו ובשלמינו ולא-יאמרו בניכם מחר לבנינו אין-לכם חלק ביהוה.
יהש	כב	28	ונאמר והיה כי-יאמרו אלינו ואל-דרתינו מחר ואמרנו ראו את-תבנית מזבח יהוה אשר-עשו אבותינו לא לעולה ולא לזבח כי-עד הוא בינינו וביניכם.
יהש	כב	29	חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח מלבד מזבח יהוה אלהינו אשר לפני משכנו.</P>
יהש	כב	30	וישמע פינחס הכהן ונשיאי העדה וראשי אלפי ישראל אשר אתו את-הדברים אשר דברו בני-ראובן ובני-גד ובני מנשה וייטב בעיניהם.
יהש	כב	31	ויאמר פינחס בן-אלעזר הכהן אל-בני-ראובן ואל-בני-גד ואל-בני מנשה היום ידענו כי-בתוכנו יהוה אשר לא-מעלתם ביהוה המעל הזה אז הצלתם את-בני ישראל מיד יהוה.
יהש	כב	32	וישב פינחס בן-אלעזר הכהן והנשיאים מאת בני-ראובן ומאת בני-גד מארץ הגלעד אל-ארץ כנען אל-בני ישראל וישבו אותם דבר.
יהש	כב	33	וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את-הארץ אשר בני-ראובן ובני-גד ישבים בה.
יהש	כב	34	ויקראו בני-ראובן ובני-גד למזבח כי עד הוא בינתינו כי יהוה האלהים.</P>
יהש	כג	1	ויהי מימים רבים אחרי אשר-הניח יהוה לישראל מכל-איביהם מסביב ויהושע זקן בא בימים.
יהש	כג	2	ויקרא יהושע לכל-ישראל לזקניו ולראשיו ולשפטיו ולשטריו ויאמר אלהם אני זקנתי באתי בימים.
יהש	כג	3	ואתם ראיתם את כל-אשר עשה יהוה אלהיכם לכל-הגוים האלה מפניכם כי יהוה אלהיכם הוא הנלחם לכם.
יהש	כג	4	ראו הפלתי לכם את-הגוים הנשארים האלה בנחלה לשבטיכם מן-הירדן וכל-הגוים אשר הכרתי והים הגדול מבוא השמש.
יהש	כג	5	ויהוה אלהיכם הוא יהדפם מפניכם והוריש אתם מלפניכם וירשתם את-ארצם כאשר דבר יהוה אלהיכם לכם.
יהש	כג	6	וחזקתם מאד לשמר ולעשות את כל-הכתוב בספר תורת משה לבלתי סור-ממנו ימין ושמאול.
יהש	כג	7	לבלתי-בוא בגוים האלה הנשארים האלה אתכם ובשם אלהיהם לא-תזכירו ולא תשביעו ולא תעבדום ולא תשתחוו להם.
יהש	כג	8	כי אם-ביהוה אלהיכם תדבקו כאשר עשיתם עד היום הזה.
יהש	כג	9	ויורש יהוה מפניכם גוים גדלים ועצומים ואתם לא-עמד איש בפניכם עד היום הזה.
יהש	כג	10	איש-אחד מכם ירדף-אלף כי יהוה אלהיכם הוא הנלחם לכם כאשר דבר לכם.
יהש	כג	11	ונשמרתם מאד לנפשתיכם לאהבה את-יהוה אלהיכם.
יהש	כג	12	כי אם-שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם.
יהש	כג	13	ידוע תדעו כי לא יוסיף יהוה אלהיכם להוריש את-הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד-אבדכם מעל האדמה הטובה הזאת אשר נתן לכם יהוה אלהיכם.
יהש	כג	14	והנה אנכי הולך היום בדרך כל-הארץ וידעתם בכל-לבבכם ובכל-נפשכם כי לא-נפל דבר אחד מכל הדברים הטובים אשר דבר יהוה אלהיכם עליכם הכל באו לכם לא-נפל ממנו דבר אחד.
יהש	כג	15	והיה כאשר-בא עליכם כל-הדבר הטוב אשר דבר יהוה אלהיכם אליכם כן יביא יהוה עליכם את כל-הדבר הרע עד-השמידו אותכם מעל האדמה הטובה הזאת אשר נתן לכם יהוה אלהיכם.
יהש	כג	16	בעברכם את-ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם וחרה אף-יהוה בכם ואבדתם מהרה מעל הארץ הטובה אשר נתן לכם.</P>
יהש	כד	1	ויאסף יהושע את-כל-שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים.
יהש	כד	2	ויאמר יהושע אל-כל-העם כה-אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים.
יהש	כד	3	ואקח את-אביכם את-אברהם מעבר הנהר ואולך אותו בכל-ארץ כנען וארב את-זרעו ואתן-לו את-יצחק.
יהש	כד	4	ואתן ליצחק את-יעקב ואת-עשו ואתן לעשו את-הר שעיר לרשת אותו ויעקב ובניו ירדו מצרים.
יהש	כד	5	ואשלח את-משה ואת-אהרן ואגף את-מצרים כאשר עשיתי בקרבו ואחר הוצאתי אתכם.
יהש	כד	6	ואוציא את-אבותיכם ממצרים ותבאו הימה וירדפו מצרים אחרי אבותיכם ברכב ובפרשים ים-סוף.
יהש	כד	7	ויצעקו אל-יהוה וישם מאפל ביניכם ובין המצרים ויבא עליו את-הים ויכסהו ותראינה עיניכם את אשר-עשיתי במצרים ותשבו במדבר ימים רבים.
יהש	כד	8	ואבאה אתכם אל-ארץ האמרי היושב בעבר הירדן וילחמו אתכם ואתן אותם בידכם ותירשו את-ארצם ואשמידם מפניכם.
יהש	כד	9	ויקם בלק בן-צפור מלך מואב וילחם בישראל וישלח ויקרא לבלעם בן-בעור לקלל אתכם.
יהש	כד	10	ולא אביתי לשמע לבלעם ויברך ברוך אתכם ואצל אתכם מידו.
יהש	כד	11	ותעברו את-הירדן ותבאו אל-יריחו וילחמו בכם בעלי-יריחו האמרי והפרזי והכנעני והחתי והגרגשי החוי והיבוסי ואתן אותם בידכם.
יהש	כד	12	ואשלח לפניכם את-הצרעה ותגרש אותם מפניכם שני מלכי האמרי לא בחרבך ולא בקשתך.
יהש	כד	13	ואתן לכם ארץ אשר לא-יגעת בה וערים אשר לא-בניתם ותשבו בהם כרמים וזיתים אשר לא-נטעתם אתם אכלים.
יהש	כד	14	ועתה יראו את-יהוה ועבדו אתו בתמים ובאמת והסירו את-אלהים אשר עבדו אבותיכם בעבר הנהר ובמצרים ועבדו את-יהוה.
יהש	כד	15	ואם רע בעיניכם לעבד את-יהוה בחרו לכם היום את-מי תעבדון אם את-אלהים אשר-עבדו אבותיכם אשר בעבר הנהר ואם את-אלהי האמרי אשר אתם ישבים בארצם ואנכי וביתי נעבד את-יהוה.
יהש	כד	16	ויען העם ויאמר חלילה לנו מעזב את-יהוה לעבד אלהים אחרים.
יהש	כד	17	כי יהוה אלהינו הוא המעלה אתנו ואת-אבותינו מארץ מצרים מבית עבדים ואשר עשה לעינינו את-האתות הגדלות האלה וישמרנו בכל-הדרך אשר הלכנו בה ובכל העמים אשר עברנו בקרבם.
יהש	כד	18	ויגרש יהוה את-כל-העמים ואת-האמרי ישב הארץ מפנינו גם-אנחנו נעבד את-יהוה כי-הוא אלהינו.
יהש	כד	19	ויאמר יהושע אל-העם לא תוכלו לעבד את-יהוה כי-אלהים קדשים הוא אל-קנוא הוא לא-ישא לפשעכם ולחטאותיכם.
יהש	כד	20	כי תעזבו את-יהוה ועבדתם אלהי נכר ושב והרע לכם וכלה אתכם אחרי אשר-היטיב לכם.
יהש	כד	21	ויאמר העם אל-יהושע לא כי את-יהוה נעבד.
יהש	כד	22	ויאמר יהושע אל-העם עדים אתם בכם כי-אתם בחרתם לכם את-יהוה לעבד אותו ויאמרו עדים.
יהש	כד	23	ועתה הסירו את-אלהי הנכר אשר בקרבכם והטו את-לבבכם אל-יהוה אלהי ישראל.
יהש	כד	24	ויאמרו העם אל-יהושע את-יהוה אלהינו נעבד ובקולו נשמע.
יהש	כד	25	ויכרת יהושע ברית לעם ביום ההוא וישם לו חק ומשפט בשכם.
יהש	כד	26	ויכתב יהושע את-הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה.</P>
יהש	כד	27	ויאמר יהושע אל-כל-העם הנה האבן הזאת תהיה-בנו לעדה כי-היא שמעה את כל-אמרי יהוה אשר דבר עמנו והיתה בכם לעדה פן-תכחשון באלהיכם.
יהש	כד	28	וישלח יהושע את-העם איש לנחלתו.</P>
יהש	כד	29	ויהי אחרי הדברים האלה וימת יהושע בן-נון עבד יהוה בן-מאה ועשר שנים.
יהש	כד	30	ויקברו אתו בגבול נחלתו בתמנת-סרח אשר בהר-אפרים מצפון להר-געש.
יהש	כד	31	ויעבד ישראל את-יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל-מעשה יהוה אשר עשה לישראל.
יהש	כד	32	ואת-עצמות יוסף אשר-העלו בני-ישראל ממצרים קברו בשכם בחלקת השדה אשר קנה יעקב מאת בני-חמור אבי-שכם במאה קשיטה ויהיו לבני-יוסף לנחלה.
יהש	כד	33	ואלעזר בן-אהרן מת ויקברו אתו בגבעת פינחס בנו אשר נתן-לו בהר אפרים.</P>
יחז	א	1	ויהי בשלשים שנה ברביעי בחמשה לחדש ואני בתוך-הגולה על-נהר-כבר נפתחו השמים ואראה מראות אלהים.
יחז	א	2	בחמשה לחדש היא השנה החמישית לגלות המלך יויכין.
יחז	א	3	היה היה דבר-יהוה אל-יחזקאל בן-בוזי הכהן בארץ כשדים על-נהר-כבר ותהי עליו שם יד-יהוה.
יחז	א	4	וארא והנה רוח סערה באה מן-הצפון ענן גדול ואש מתלקחת ונגה לו סביב ומתוכה כעין החשמל מתוך האש.
יחז	א	5	ומתוכה דמות ארבע חיות וזה מראיהן דמות אדם להנה.
יחז	א	6	וארבעה פנים לאחת וארבע כנפים לאחת להם.
יחז	א	7	ורגליהם רגל ישרה וכף רגליהם ככף רגל עגל ונצצים כעין נחשת קלל.
יחז	א	8	וידו אדם מתחת כנפיהם על ארבעת רבעיהם ופניהם וכנפיהם לארבעתם.
יחז	א	9	חברת אשה אל-אחותה כנפיהם לא-יסבו בלכתן איש אל-עבר פניו ילכו.
יחז	א	10	ודמות פניהם פני אדם ופני אריה אל-הימין לארבעתם ופני-שור מהשמאול לארבעתן ופני-נשר לארבעתן.
יחז	א	11	ופניהם וכנפיהם פרדות מלמעלה לאיש שתים חברות איש ושתים מכסות את גויתיהנה.
יחז	א	12	ואיש אל-עבר פניו ילכו אל אשר יהיה-שמה הרוח ללכת ילכו לא יסבו בלכתן.
יחז	א	13	ודמות החיות מראיהם כגחלי-אש בערות כמראה הלפדים היא מתהלכת בין החיות ונגה לאש ומן-האש יוצא ברק.
יחז	א	14	והחיות רצוא ושוב כמראה הבזק.
יחז	א	15	וארא החיות והנה אופן אחד בארץ אצל החיות לארבעת פניו.
יחז	א	16	מראה האופנים ומעשיהם כעין תרשיש ודמות אחד לארבעתן ומראיהם ומעשיהם כאשר יהיה האופן בתוך האופן.
יחז	א	17	על-ארבעת רבעיהן בלכתם ילכו לא יסבו בלכתן.
יחז	א	18	וגביהן וגבה להם ויראה להם וגבתם מלאת עינים סביב לארבעתן.
יחז	א	19	ובלכת החיות ילכו האופנים אצלם ובהנשא החיות מעל הארץ ינשאו האופנים.
יחז	א	20	על אשר יהיה-שם הרוח ללכת ילכו שמה הרוח ללכת והאופנים ינשאו לעמתם כי רוח החיה באופנים.
יחז	א	21	בלכתם ילכו ובעמדם יעמדו ובהנשאם מעל הארץ ינשאו האופנים לעמתם כי רוח החיה באופנים.
יחז	א	22	ודמות על-ראשי החיה רקיע כעין הקרח הנורא נטוי על-ראשיהם מלמעלה.
יחז	א	23	ותחת הרקיע כנפיהם ישרות אשה אל-אחותה לאיש שתים מכסות להנה ולאיש שתים מכסות להנה את גויתיהם.
יחז	א	24	ואשמע את-קול כנפיהם כקול מים רבים כקול-שדי בלכתם קול המלה כקול מחנה בעמדם תרפינה כנפיהן.
יחז	א	25	ויהי-קול מעל לרקיע אשר על-ראשם בעמדם תרפינה כנפיהן.
יחז	א	26	וממעל לרקיע אשר על-ראשם כמראה אבן-ספיר דמות כסא ועל דמות הכסא דמות כמראה אדם עליו מלמעלה.
יחז	א	27	וארא כעין חשמל כמראה-אש בית-לה סביב ממראה מתניו ולמעלה וממראה מתניו ולמטה ראיתי כמראה-אש ונגה לו סביב.
יחז	א	28	כמראה הקשת אשר יהיה בענן ביום הגשם כן מראה הנגה סביב הוא מראה דמות כבוד-יהוה ואראה ואפל על-פני ואשמע קול מדבר.</P>
יחז	ב	1	ויאמר אלי בן-אדם עמד על-רגליך ואדבר אתך.
יחז	ב	2	ותבא בי רוח כאשר דבר אלי ותעמדני על-רגלי ואשמע את מדבר אלי.</P>
יחז	ב	3	ויאמר אלי בן-אדם שולח אני אותך אל-בני ישראל אל-גוים המורדים אשר מרדו-בי המה ואבותם פשעו בי עד-עצם היום הזה.
יחז	ב	4	והבנים קשי פנים וחזקי-לב אני שולח אותך אליהם ואמרת אליהם כה אמר אדני יהוה.
יחז	ב	5	והמה אם-ישמעו ואם-יחדלו כי בית מרי המה וידעו כי נביא היה בתוכם.</P>
יחז	ב	6	ואתה בן-אדם אל-תירא מהם ומדבריהם אל-תירא כי סרבים וסלונים אותך ואל-עקרבים אתה יושב מדבריהם אל-תירא ומפניהם אל-תחת כי בית מרי המה.
יחז	ב	7	ודברת את-דברי אליהם אם-ישמעו ואם-יחדלו כי מרי המה.</P>
יחז	ב	8	ואתה בן-אדם שמע את אשר-אני מדבר אליך אל-תהי-מרי כבית המרי פצה פיך ואכל את אשר-אני נתן אליך.
יחז	ב	9	ואראה והנה-יד שלוחה אלי והנה-בו מגלת-ספר.
יחז	ב	10	ויפרש אותה לפני והיא כתובה פנים ואחור וכתוב אליה קנים והגה והי.</P>
יחז	ג	1	ויאמר אלי בן-אדם את אשר-תמצא אכול אכול את-המגלה הזאת ולך דבר אל-בית ישראל.
יחז	ג	2	ואפתח את-פי ויאכלני את המגלה הזאת.
יחז	ג	3	ויאמר אלי בן-אדם בטנך תאכל ומעיך תמלא את המגלה הזאת אשר אני נתן אליך ואכלה ותהי בפי כדבש למתוק.</P>
יחז	ג	4	ויאמר אלי בן-אדם לך-בא אל-בית ישראל ודברת בדברי אליהם.
יחז	ג	5	כי לא אל-עם עמקי שפה וכבדי לשון אתה שלוח אל-בית ישראל.
יחז	ג	6	לא אל-עמים רבים עמקי שפה וכבדי לשון אשר לא-תשמע דבריהם אם-לא אליהם שלחתיך המה ישמעו אליך.
יחז	ג	7	ובית ישראל לא יאבו לשמע אליך כי-אינם אבים לשמע אלי כי כל-בית ישראל חזקי-מצח וקשי-לב המה.
יחז	ג	8	הנה נתתי את-פניך חזקים לעמת פניהם ואת-מצחך חזק לעמת מצחם.
יחז	ג	9	כשמיר חזק מצר נתתי מצחך לא-תירא אותם ולא-תחת מפניהם כי בית-מרי המה.</P>
יחז	ג	10	ויאמר אלי בן-אדם את-כל-דברי אשר אדבר אליך קח בלבבך ובאזניך שמע.
יחז	ג	11	ולך בא אל-הגולה אל-בני עמך ודברת אליהם ואמרת אליהם כה אמר אדני יהוה אם-ישמעו ואם-יחדלו.
יחז	ג	12	ותשאני רוח ואשמע אחרי קול רעש גדול ברוך כבוד-יהוה ממקומו.
יחז	ג	13	וקול כנפי החיות משיקות אשה אל-אחותה וקול האופנים לעמתם וקול רעש גדול.
יחז	ג	14	ורוח נשאתני ותקחני ואלך מר בחמת רוחי ויד-יהוה עלי חזקה.
יחז	ג	15	ואבוא אל-הגולה תל אביב הישבים אל-נהר-כבר ואשר המה יושבים שם ואשב שם שבעת ימים משמים בתוכם.
יחז	ג	16	ויהי מקצה שבעת ימים ויהי דבר-יהוה אלי לאמר.
יחז	ג	17	בן-אדם צפה נתתיך לבית ישראל ושמעת מפי דבר והזהרת אותם ממני.
יחז	ג	18	באמרי לרשע מות תמות ולא הזהרתו ולא דברת להזהיר רשע מדרכו הרשעה לחיתו הוא רשע בעונו ימות ודמו מידך אבקש.
יחז	ג	19	ואתה כי-הזהרת רשע ולא-שב מרשעו ומדרכו הרשעה הוא בעונו ימות ואתה את-נפשך הצלת.
יחז	ג	20	ובשוב צדיק מצדקו ועשה עול ונתתי מכשול לפניו הוא ימות כי לא הזהרתו בחטאתו ימות ולא תזכרן צדקתו אשר עשה ודמו מידך אבקש.
יחז	ג	21	ואתה כי הזהרתו צדיק לבלתי חטא צדיק והוא לא-חטא חיו יחיה כי נזהר ואתה את-נפשך הצלת.</P>
יחז	ג	22	ותהי עלי שם יד-יהוה ויאמר אלי קום צא אל-הבקעה ושם אדבר אותך.
יחז	ג	23	ואקום ואצא אל-הבקעה והנה-שם כבוד-יהוה עמד ככבוד אשר ראיתי על-נהר-כבר ואפל על-פני.
יחז	ג	24	ותבא-בי רוח ותעמדני על-רגלי וידבר אתי ויאמר אלי בא הסגר בתוך ביתך.
יחז	ג	25	ואתה בן-אדם הנה נתנו עליך עבותים ואסרוך בהם ולא תצא בתוכם.
יחז	ג	26	ולשונך אדביק אל-חכך ונאלמת ולא-תהיה להם לאיש מוכיח כי בית מרי המה.
יחז	ג	27	ובדברי אותך אפתח את-פיך ואמרת אליהם כה אמר אדני יהוה השמע ישמע והחדל יחדל כי בית מרי המה.</P>
יחז	ד	1	ואתה בן-אדם קח-לך לבנה ונתתה אותה לפניך וחקות עליה עיר את-ירושלם.
יחז	ד	2	ונתתה עליה מצור ובנית עליה דיק ושפכת עליה סללה ונתתה עליה מחנות ושים-עליה כרים סביב.
יחז	ד	3	ואתה קח-לך מחבת ברזל ונתתה אותה קיר ברזל בינך ובין העיר והכינתה את-פניך אליה והיתה במצור וצרת עליה אות היא לבית ישראל.</P>
יחז	ד	4	ואתה שכב על-צדך השמאלי ושמת את-עון בית-ישראל עליו מספר הימים אשר תשכב עליו תשא את-עונם.
יחז	ד	5	ואני נתתי לך את-שני עונם למספר ימים שלש-מאות ותשעים יום ונשאת עון בית-ישראל.
יחז	ד	6	וכלית את-אלה ושכבת על-צדך הימוני שנית ונשאת את-עון בית-יהודה ארבעים יום יום לשנה יום לשנה נתתיו לך.
יחז	ד	7	ואל-מצור ירושלם תכין פניך וזרעך חשופה ונבאת עליה.
יחז	ד	8	והנה נתתי עליך עבותים ולא-תהפך מצדך אל-צדך עד-כלותך ימי מצורך.
יחז	ד	9	ואתה קח-לך חטין ושערים ופול ועדשים ודחן וכסמים ונתתה אותם בכלי אחד ועשית אותם לך ללחם מספר הימים אשר-אתה שוכב על-צדך שלש-מאות ותשעים יום תאכלנו.
יחז	ד	10	ומאכלך אשר תאכלנו במשקול עשרים שקל ליום מעת עד-עת תאכלנו.
יחז	ד	11	ומים במשורה תשתה ששית ההין מעת עד-עת תשתה.
יחז	ד	12	ועגת שערים תאכלנה והיא בגללי צאת האדם תעגנה לעיניהם.</P>
יחז	ד	13	ויאמר יהוה ככה יאכלו בני-ישראל את-לחמם טמא בגוים אשר אדיחם שם.
יחז	ד	14	ואמר אהה אדני יהוה הנה נפשי לא מטמאה ונבלה וטרפה לא-אכלתי מנעורי ועד-עתה ולא-בא בפי בשר פגול.</P>
יחז	ד	15	ויאמר אלי ראה נתתי לך את-צפועי הבקר תחת גללי האדם ועשית את-לחמך עליהם.</P>
יחז	ד	16	ויאמר אלי בן-אדם הנני שבר מטה-לחם בירושלם ואכלו-לחם במשקל ובדאגה ומים במשורה ובשממון ישתו.
יחז	ד	17	למען יחסרו לחם ומים ונשמו איש ואחיו ונמקו בעונם.</P>
יחז	ה	1	ואתה בן-אדם קח-לך חרב חדה תער הגלבים תקחנה לך והעברת על-ראשך ועל-זקנך ולקחת לך מאזני משקל וחלקתם.
יחז	ה	2	שלשית באור תבעיר בתוך העיר כמלאת ימי המצור ולקחת את-השלשית תכה בחרב סביבותיה והשלשית תזרה לרוח וחרב אריק אחריהם.
יחז	ה	3	ולקחת משם מעט במספר וצרת אותם בכנפיך.
יחז	ה	4	ומהם עוד תקח והשלכת אותם אל-תוך האש ושרפת אתם באש ממנו תצא-אש אל-כל-בית ישראל.</P>
יחז	ה	5	כה אמר אדני יהוה זאת ירושלם בתוך הגוים שמתיה וסביבותיה ארצות.
יחז	ה	6	ותמר את-משפטי לרשעה מן-הגוים ואת-חקותי מן-הארצות אשר סביבותיה כי במשפטי מאסו וחקותי לא-הלכו בהם.</P>
יחז	ה	7	לכן כה-אמר אדני יהוה יען המנכם מן-הגוים אשר סביבותיכם בחקותי לא הלכתם ואת-משפטי לא עשיתם וכמשפטי הגוים אשר סביבותיכם לא עשיתם.
יחז	ה	8	לכן כה אמר אדני יהוה הנני עליך גם-אני ועשיתי בתוכך משפטים לעיני הגוים.
יחז	ה	9	ועשיתי בך את אשר לא-עשיתי ואת אשר-לא-אעשה כמהו עוד יען כל-תועבתיך.</P>
יחז	ה	10	לכן אבות יאכלו בנים בתוכך ובנים יאכלו אבותם ועשיתי בך שפטים וזריתי את-כל-שאריתך לכל-רוח.</P>
יחז	ה	11	לכן חי-אני נאם אדני יהוה אם-לא יען את-מקדשי טמאת בכל-שקוציך ובכל-תועבתיך וגם-אני אגרע ולא-תחוס עיני וגם-אני לא אחמול.
יחז	ה	12	שלשתיך בדבר ימותו וברעב יכלו בתוכך והשלשית בחרב יפלו סביבותיך והשלישית לכל-רוח אזרה וחרב אריק אחריהם.
יחז	ה	13	וכלה אפי והנחותי חמתי בם והנחמתי וידעו כי-אני יהוה דברתי בקנאתי בכלותי חמתי בם.
יחז	ה	14	ואתנך לחרבה ולחרפה בגוים אשר סביבותיך לעיני כל-עובר.
יחז	ה	15	והיתה חרפה וגדופה מוסר ומשמה לגוים אשר סביבותיך בעשותי בך שפטים באף ובחמה ובתכחות חמה אני יהוה דברתי.
יחז	ה	16	בשלחי את-חצי הרעב הרעים בהם אשר היו למשחית אשר-אשלח אותם לשחתכם ורעב אסף עליכם ושברתי לכם מטה-לחם.
יחז	ה	17	ושלחתי עליכם רעב וחיה רעה ושכלך ודבר ודם יעבר-בך וחרב אביא עליך אני יהוה דברתי.</P>
יחז	ו	1	ויהי דבר-יהוה אלי לאמר.
יחז	ו	2	בן-אדם שים פניך אל-הרי ישראל והנבא אליהם.
יחז	ו	3	ואמרת הרי ישראל שמעו דבר-אדני יהוה כה-אמר אדני יהוה להרים ולגבעות לאפיקים ולגאית הנני אני מביא עליכם חרב ואבדתי במותיכם.
יחז	ו	4	ונשמו מזבחותיכם ונשברו חמניכם והפלתי חלליכם לפני גלוליכם.
יחז	ו	5	ונתתי את-פגרי בני ישראל לפני גלוליהם וזריתי את-עצמותיכם סביבות מזבחותיכם.
יחז	ו	6	בכל מושבותיכם הערים תחרבנה והבמות תישמנה למען יחרבו ויאשמו מזבחותיכם ונשברו ונשבתו גלוליכם ונגדעו חמניכם ונמחו מעשיכם.
יחז	ו	7	ונפל חלל בתוככם וידעתם כי-אני יהוה.
יחז	ו	8	והותרתי בהיות לכם פליטי חרב בגוים בהזרותיכם בארצות.
יחז	ו	9	וזכרו פליטיכם אותי בגוים אשר נשבו-שם אשר נשברתי את-לבם הזונה אשר-סר מעלי ואת עיניהם הזנות אחרי גלוליהם ונקטו בפניהם אל-הרעות אשר עשו לכל תועבתיהם.
יחז	ו	10	וידעו כי-אני יהוה לא אל-חנם דברתי לעשות להם הרעה הזאת.</P>
יחז	ו	11	כה-אמר אדני יהוה הכה בכפך ורקע ברגלך ואמר-אח אל כל-תועבות רעות בית ישראל אשר בחרב ברעב ובדבר יפלו.
יחז	ו	12	הרחוק בדבר ימות והקרוב בחרב יפול והנשאר והנצור ברעב ימות וכליתי חמתי בם.
יחז	ו	13	וידעתם כי-אני יהוה בהיות חלליהם בתוך גלוליהם סביבות מזבחותיהם אל כל-גבעה רמה בכל ראשי ההרים ותחת כל-עץ רענן ותחת כל-אלה עבתה מקום אשר נתנו-שם ריח ניחח לכל גלוליהם.
יחז	ו	14	ונטיתי את-ידי עליהם ונתתי את-הארץ שממה ומשמה ממדבר דבלתה בכל מושבותיהם וידעו כי-אני יהוה.</P>
יחז	ז	1	ויהי דבר-יהוה אלי לאמר.
יחז	ז	2	ואתה בן-אדם כה-אמר אדני יהוה לאדמת ישראל קץ בא הקץ על-ארבעת כנפות הארץ.
יחז	ז	3	עתה הקץ עליך ושלחתי אפי בך ושפטתיך כדרכיך ונתתי עליך את כל-תועבתיך.
יחז	ז	4	ולא-תחוס עיני עליך ולא אחמול כי דרכיך עליך אתן ותועבותיך בתוכך תהיין וידעתם כי-אני יהוה.</P>
יחז	ז	5	כה אמר אדני יהוה רעה אחת רעה הנה באה.
יחז	ז	6	קץ בא בא הקץ הקיץ אליך הנה באה.
יחז	ז	7	באה הצפירה אליך יושב הארץ בא העת קרוב היום מהומה ולא-הד הרים.
יחז	ז	8	עתה מקרוב אשפוך חמתי עליך וכליתי אפי בך ושפטתיך כדרכיך ונתתי עליך את כל-תועבותיך.
יחז	ז	9	ולא-תחוס עיני ולא אחמול כדרכיך עליך אתן ותועבותיך בתוכך תהיין וידעתם כי אני יהוה מכה.
יחז	ז	10	הנה היום הנה באה יצאה הצפרה צץ המטה פרח הזדון.
יחז	ז	11	החמס קם למטה-רשע לא-מהם ולא מהמונם ולא מהמהם ולא-נה בהם.
יחז	ז	12	בא העת הגיע היום הקונה אל-ישמח והמוכר אל-יתאבל כי חרון אל-כל-המונה.
יחז	ז	13	כי המוכר אל-הממכר לא ישוב ועוד בחיים חיתם כי-חזון אל-כל-המונה לא ישוב ואיש בעונו חיתו לא יתחזקו.
יחז	ז	14	תקעו בתקוע והכין הכל ואין הלך למלחמה כי חרוני אל-כל-המונה.
יחז	ז	15	החרב בחוץ והדבר והרעב מבית אשר בשדה בחרב ימות ואשר בעיר רעב ודבר יאכלנו.
יחז	ז	16	ופלטו פליטיהם והיו אל-ההרים כיוני הגאיות כלם המות איש בעונו.
יחז	ז	17	כל-הידים תרפינה וכל-ברכים תלכנה מים.
יחז	ז	18	וחגרו שקים וכסתה אותם פלצות ואל כל-פנים בושה ובכל-ראשיהם קרחה.
יחז	ז	19	כספם בחוצות ישליכו וזהבם לנדה יהיה כספם וזהבם לא-יוכל להצילם ביום עברת יהוה נפשם לא ישבעו ומעיהם לא ימלאו כי-מכשול עונם היה.
יחז	ז	20	וצבי עדיו לגאון שמהו וצלמי תועבתם שקוציהם עשו בו על-כן נתתיו להם לנדה.
יחז	ז	21	ונתתיו ביד-הזרים לבז ולרשעי הארץ לשלל וחללה.
יחז	ז	22	והסבותי פני מהם וחללו את-צפוני ובאו-בה פריצים וחללוה.</P>
יחז	ז	23	עשה הרתוק כי הארץ מלאה משפט דמים והעיר מלאה חמס.
יחז	ז	24	והבאתי רעי גוים וירשו את-בתיהם והשבתי גאון עזים ונחלו מקדשיהם.
יחז	ז	25	קפדה-בא ובקשו שלום ואין.
יחז	ז	26	הוה על-הוה תבוא ושמעה אל-שמועה תהיה ובקשו חזון מנביא ותורה תאבד מכהן ועצה מזקנים.
יחז	ז	27	המלך יתאבל ונשיא ילבש שממה וידי עם-הארץ תבהלנה מדרכם אעשה אותם ובמשפטיהם אשפטם וידעו כי-אני יהוה.</P>
יחז	ח	1	ויהי בשנה הששית בששי בחמשה לחדש אני יושב בביתי וזקני יהודה יושבים לפני ותפל עלי שם יד אדני יהוה.
יחז	ח	2	ואראה והנה דמות כמראה-אש ממראה מתניו ולמטה אש וממתניו ולמעלה כמראה-זהר כעין החשמלה.
יחז	ח	3	וישלח תבנית יד ויקחני בציצת ראשי ותשא אתי רוח בין-הארץ ובין השמים ותבא אתי ירושלמה במראות אלהים אל-פתח שער הפנימית הפונה צפונה אשר-שם מושב סמל הקנאה המקנה.
יחז	ח	4	והנה-שם כבוד אלהי ישראל כמראה אשר ראיתי בבקעה.
יחז	ח	5	ויאמר אלי בן-אדם שא-נא עיניך דרך צפונה ואשא עיני דרך צפונה והנה מצפון לשער המזבח סמל הקנאה הזה בבאה.
יחז	ח	6	ויאמר אלי בן-אדם הראה אתה מהם עשים תועבות גדלות אשר בית-ישראל עשים פה לרחקה מעל מקדשי ועוד תשוב תראה תועבות גדלות.</P>
יחז	ח	7	ויבא אתי אל-פתח החצר ואראה והנה חר-אחד בקיר.
יחז	ח	8	ויאמר אלי בן-אדם חתר-נא בקיר ואחתר בקיר והנה פתח אחד.</P>
יחז	ח	9	ויאמר אלי בא וראה את-התועבות הרעות אשר הם עשים פה.
יחז	ח	10	ואבוא ואראה והנה כל-תבנית רמש ובהמה שקץ וכל-גלולי בית ישראל מחקה על-הקיר סביב סביב.
יחז	ח	11	ושבעים איש מזקני בית-ישראל ויאזניהו בן-שפן עמד בתוכם עמדים לפניהם ואיש מקטרתו בידו ועתר ענן-הקטרת עלה.
יחז	ח	12	ויאמר אלי הראית בן-אדם אשר זקני בית-ישראל עשים בחשך איש בחדרי משכיתו כי אמרים אין יהוה ראה אתנו עזב יהוה את-הארץ.
יחז	ח	13	ויאמר אלי עוד תשוב תראה תועבות גדלות אשר-המה עשים.
יחז	ח	14	ויבא אתי אל-פתח שער בית-יהוה אשר אל-הצפונה והנה-שם הנשים ישבות מבכות את-התמוז.</P>
יחז	ח	15	ויאמר אלי הראית בן-אדם עוד תשוב תראה תועבות גדלות מאלה.
יחז	ח	16	ויבא אתי אל-חצר בית-יהוה הפנימית והנה-פתח היכל יהוה בין האולם ובין המזבח כעשרים וחמשה איש אחריהם אל-היכל יהוה ופניהם קדמה והמה משתחויתם קדמה לשמש.
יחז	ח	17	ויאמר אלי הראית בן-אדם הנקל לבית יהודה מעשות את-התועבות אשר עשו-פה כי-מלאו את-הארץ חמס וישבו להכעיסני והנם שלחים את-הזמורה אל-אפם.
יחז	ח	18	וגם-אני אעשה בחמה לא-תחוס עיני ולא אחמל וקראו באזני קול גדול ולא אשמע אותם.</P>
יחז	ט	1	ויקרא באזני קול גדול לאמר קרבו פקדות העיר ואיש כלי משחתו בידו.
יחז	ט	2	והנה ששה אנשים באים מדרך-שער העליון אשר מפנה צפונה ואיש כלי מפצו בידו ואיש-אחד בתוכם לבש בדים וקסת הספר במתניו ויבאו ויעמדו אצל מזבח הנחשת.
יחז	ט	3	וכבוד אלהי ישראל נעלה מעל הכרוב אשר היה עליו אל מפתן הבית ויקרא אל-האיש הלבש הבדים אשר קסת הספר במתניו.</P>
יחז	ט	4	ויאמר יהוה אלו עבר בתוך העיר בתוך ירושלם והתוית תו על-מצחות האנשים הנאנחים והנאנקים על כל-התועבות הנעשות בתוכה.
יחז	ט	5	ולאלה אמר באזני עברו בעיר אחריו והכו על-תחס עיניכם ואל-תחמלו.
יחז	ט	6	זקן בחור ובתולה וטף ונשים תהרגו למשחית ועל-כל-איש אשר-עליו התו אל-תגשו וממקדשי תחלו ויחלו באנשים הזקנים אשר לפני הבית.
יחז	ט	7	ויאמר אליהם טמאו את-הבית ומלאו את-החצרות חללים צאו ויצאו והכו בעיר.
יחז	ט	8	ויהי כהכותם ונאשאר אני ואפלה על-פני ואזעק ואמר אהה אדני יהוה המשחית אתה את כל-שארית ישראל בשפכך את-חמתך על-ירושלם.
יחז	ט	9	ויאמר אלי עון בית-ישראל ויהודה גדול במאד מאד ותמלא הארץ דמים והעיר מלאה מטה כי אמרו עזב יהוה את-הארץ ואין יהוה ראה.
יחז	ט	10	וגם-אני לא-תחוס עיני ולא אחמל דרכם בראשם נתתי.
יחז	ט	11	והנה האיש לבש הבדים אשר הקסת במתניו משיב דבר לאמר עשיתי כאשר צויתני.</P>
יחז	טו	1	ויהי דבר-יהוה אלי לאמר.
יחז	טו	2	בן-אדם מה-יהיה עץ-הגפן מכל-עץ הזמורה אשר היה בעצי היער.
יחז	טו	3	היקח ממנו עץ לעשות למלאכה אם-יקחו ממנו יתד לתלות עליו כל-כלי.
יחז	טו	4	הנה לאש נתן לאכלה את שני קצותיו אכלה האש ותוכו נחר היצלח למלאכה.
יחז	טו	5	הנה בהיותו תמים לא יעשה למלאכה אף כי-אש אכלתהו ויחר ונעשה עוד למלאכה.</P>
יחז	טו	6	לכן כה אמר אדני יהוה כאשר עץ-הגפן בעץ היער אשר-נתתיו לאש לאכלה כן נתתי את-ישבי ירושלם.
יחז	טו	7	ונתתי את-פני בהם מהאש יצאו והאש תאכלם וידעתם כי-אני יהוה בשומי את-פני בהם.
יחז	טו	8	ונתתי את-הארץ שממה יען מעלו מעל נאם אדני יהוה.</P>
יחז	טז	1	ויהי דבר-יהוה אלי לאמר.
יחז	טז	2	בן-אדם הודע את-ירושלם את-תועבתיה.
יחז	טז	3	ואמרת כה-אמר אדני יהוה לירושלם מכרתיך ומלדתיך מארץ הכנעני אביך האמרי ואמך חתית.
יחז	טז	4	ומולדותיך ביום הולדת אתך לא-כרת שרך ובמים לא-רחצת למשעי והמלח לא המלחת והחתל לא חתלת.
יחז	טז	5	לא-חסה עליך עין לעשות לך אחת מאלה לחמלה עליך ותשלכי אל-פני השדה בגעל נפשך ביום הלדת אתך.
יחז	טז	6	ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי.
יחז	טז	7	רבבה כצמח השדה נתתיך ותרבי ותגדלי ותבאי בעדי עדיים שדים נכנו ושערך צמח ואת ערם ועריה.
יחז	טז	8	ואעבר עליך ואראך והנה עתך עת דדים ואפרש כנפי עליך ואכסה ערותך ואשבע לך ואבוא בברית אתך נאם אדני יהוה ותהיי לי.
יחז	טז	9	וארחצך במים ואשטף דמיך מעליך ואסכך בשמן.
יחז	טז	10	ואלבישך רקמה ואנעלך תחש ואחבשך בשש ואכסך משי.
יחז	טז	11	ואעדך עדי ואתנה צמידים על-ידיך ורביד על-גרונך.
יחז	טז	12	ואתן נזם על-אפך ועגילים על-אזניך ועטרת תפארת בראשך.
יחז	טז	13	ותעדי זהב וכסף ומלבושך ששי ומשי ורקמה סלת ודבש ושמן אכלתי ותיפי במאד מאד ותצלחי למלוכה.
יחז	טז	14	ויצא לך שם בגוים ביפיך כי כליל הוא בהדרי אשר-שמתי עליך נאם אדני יהוה.
יחז	טז	15	ותבטחי ביפיך ותזני על-שמך ותשפכי את-תזנותיך על-כל-עובר לו-יהי.
יחז	טז	16	ותקחי מבגדיך ותעשי-לך במות טלאות ותזני עליהם לא באות ולא יהיה.
יחז	טז	17	ותקחי כלי תפארתך מזהבי ומכספי אשר נתתי לך ותעשי-לך צלמי זכר ותזני-בם.
יחז	טז	18	ותקחי את-בגדי רקמתך ותכסים ושמני וקטרתי נתתי לפניהם.
יחז	טז	19	ולחמי אשר-נתתי לך סלת ושמן ודבש האכלתיך ונתתיהו לפניהם לריח ניחח ויהי נאם אדני יהוה.
יחז	טז	20	ותקחי את-בניך ואת-בנותיך אשר ילדת לי ותזבחים להם לאכול המעט מתזנתך.
יחז	טז	21	ותשחטי את-בני ותתנים בהעביר אותם להם.
יחז	טז	22	ואת כל-תועבתיך ותזנתיך לא זכרתי את-ימי נעוריך בהיותך ערם ועריה מתבוססת בדמך היית.
יחז	טז	23	ויהי אחרי כל-רעתך אוי אוי לך נאם אדני יהוה.
יחז	טז	24	ותבני-לך גב ותעשי-לך רמה בכל-רחוב.
יחז	טז	25	אל-כל-ראש דרך בנית רמתך ותתעבי את-יפיך ותפשקי את-רגליך לכל-עובר ותרבי את-תזנתך.
יחז	טז	26	ותזני אל-בני-מצרים שכניך גדלי בשר ותרבי את-תזנתך להכעיסני.
יחז	טז	27	והנה נטיתי ידי עליך ואגרע חקך ואתנך בנפש שנאותיך בנות פלשתים הנכלמות מדרכך זמה.
יחז	טז	28	ותזני אל-בני אשור מבלתי שבעתך ותזנים וגם לא שבעת.
יחז	טז	29	ותרבי את-תזנותך אל-ארץ כנען כשדימה וגם-בזאת לא שבעת.
יחז	טז	30	מה אמלה לבתך נאם אדני יהוה בעשותך את-כל-אלה מעשה אשה-זונה שלטת.
יחז	טז	31	בבנותיך גבך בראש כל-דרך ורמתך עשיתי בכל-רחוב ולא-הייתי כזונה לקלס אתנן.
יחז	טז	32	האשה המנאפת תחת אישה תקח את-זרים.
יחז	טז	33	לכל-זנות יתנו-נדה ואת נתת את-נדניך לכל-מאהביך ותשחדי אותם לבוא אליך מסביב בתזנותיך.
יחז	טז	34	ויהי-בך הפך מן-הנשים בתזנותיך ואחריך לא זונה ובתתך אתנן ואתנן לא נתן-לך ותהי להפך.
יחז	טז	35	לכן זונה שמעי דבר-יהוה.</P>
יחז	טז	36	כה-אמר אדני יהוה יען השפך נחשתך ותגלה ערותך בתזנותיך על-מאהביך ועל כל-גלולי תועבותיך וכדמי בניך אשר נתת להם.
יחז	טז	37	לכן הנני מקבץ את-כל-מאהביך אשר ערבת עליהם ואת כל-אשר אהבת על כל-אשר שנאת וקבצתי אתם עליך מסביב וגליתי ערותך אלהם וראו את-כל-ערותך.
יחז	טז	38	ושפטתיך משפטי נאפות ושפכת דם ונתתיך דם חמה וקנאה.
יחז	טז	39	ונתתי אותך בידם והרסו גבך ונתצו רמתיך והפשיטו אותך בגדיך ולקחו כלי תפארתך והניחוך עירם ועריה.
יחז	טז	40	והעלו עליך קהל ורגמו אותך באבן ובתקוך בחרבותם.
יחז	טז	41	ושרפו בתיך באש ועשו-בך שפטים לעיני נשים רבות והשבתיך מזונה וגם-אתנן לא תתני-עוד.
יחז	טז	42	והנחתי חמתי בך וסרה קנאתי ממך ושקטתי ולא אכעס עוד.
יחז	טז	43	יען אשר לא-זכרתי את-ימי נעוריך ותרגזי-לי בכל-אלה וגם-אני הא דרכך בראש נתתי נאם אדני יהוה ולא עשיתי את-הזמה על כל-תועבתיך.
יחז	טז	44	הנה כל-המשל עליך ימשל לאמר כאמה בתה.
יחז	טז	45	בת-אמך את געלת אישה ובניה ואחות אחותך את אשר געלו אנשיהן ובניהן אמכן חתית ואביכן אמרי.
יחז	טז	46	ואחותך הגדולה שמרון היא ובנותיה היושבת על-שמאולך ואחותך הקטנה ממך היושבת מימינך סדם ובנותיה.
יחז	טז	47	ולא בדרכיהן הלכת ובתועבותיהן עשיתי כמעט קט ותשחתי מהן בכל-דרכיך.
יחז	טז	48	חי-אני נאם אדני יהוה אם-עשתה סדם אחותך היא ובנותיה כאשר עשית את ובנותיך.
יחז	טז	49	הנה-זה היה עון סדם אחותך גאון שבעת-לחם ושלות השקט היה לה ולבנותיה ויד-עני ואביון לא החזיקה.
יחז	טז	50	ותגבהינה ותעשינה תועבה לפני ואסיר אתהן כאשר ראיתי.</P>
יחז	טז	51	ושמרון כחצי חטאתיך לא חטאה ותרבי את-תועבותיך מהנה ותצדקי את-אחותך בכל-תועבותיך אשר עשיתי.
יחז	טז	52	גם-את שאי כלמתך אשר פללת לאחותך בחטאתיך אשר-התעבת מהן תצדקנה ממך וגם-את בושי ושאי כלמתך בצדקתך אחיותך.
יחז	טז	53	ושבתי את-שביתהן את-שבית סדם ובנותיה ואת-שבית שמרון ובנותיה ושבית שביתיך בתוכהנה.
יחז	טז	54	למען תשאי כלמתך ונכלמת מכל אשר עשית בנחמך אתן.
יחז	טז	55	ואחותיך סדם ובנותיה תשבן לקדמתן ושמרון ובנותיה תשבן לקדמתן ואת ובנותיך תשבינה לקדמתכן.
יחז	טז	56	ולוא היתה סדם אחותך לשמועה בפיך ביום גאוניך.
יחז	טז	57	בטרם תגלה רעתך כמו עת חרפת בנות-ארם וכל-סביבותיה בנות פלשתים השאטות אותך מסביב.
יחז	טז	58	את-זמתך ואת-תועבותיך את נשאתים נאם יהוה.</P>
יחז	טז	59	כי כה אמר אדני יהוה ועשית אותך כאשר עשית אשר-בזית אלה להפר ברית.
יחז	טז	60	וזכרתי אני את-בריתי אותך בימי נעוריך והקמותי לך ברית עולם.
יחז	טז	61	וזכרת את-דרכיך ונכלמת בקחתך את-אחותיך הגדלות ממך אל-הקטנות ממך ונתתי אתהן לך לבנות ולא מבריתך.
יחז	טז	62	והקימותי אני את-בריתי אתך וידעת כי-אני יהוה.
יחז	טז	63	למען תזכרי ובשת ולא יהיה-לך עוד פתחון פה מפני כלמתך בכפרי-לך לכל-אשר עשית נאם אדני יהוה.</P>
יחז	י	1	ואראה והנה אל-הרקיע אשר על-ראש הכרבים כאבן ספיר כמראה דמות כסא נראה עליהם.
יחז	י	2	ויאמר אל-האיש לבש הבדים ויאמר בא אל-בינות לגלגל אל-תחת לכרוב ומלא חפניך גחלי-אש מבינות לכרבים וזרק על-העיר ויבא לעיני.
יחז	י	3	והכרבים עמדים מימין לבית בבאו האיש והענן מלא את-החצר הפנימית.
יחז	י	4	וירם כבוד-יהוה מעל הכרוב על מפתן הבית וימלא הבית את-הענן והחצר מלאה את-נגה כבוד יהוה.
יחז	י	5	וקול כנפי הכרובים נשמע עד-החצר החיצנה כקול אל-שדי בדברו.
יחז	י	6	ויהי בצותו את-האיש לבש-הבדים לאמר קח אש מבינות לגלגל מבינות לכרובים ויבא ויעמד אצל האופן.
יחז	י	7	וישלח הכרוב את-ידו מבינות לכרובים אל-האש אשר בינות הכרבים וישא ויתן אל-חפני לבש הבדים ויקח ויצא.
יחז	י	8	וירא לכרבים תבנית יד-אדם תחת כנפיהם.
יחז	י	9	ואראה והנה ארבעה אופנים אצל הכרובים אופן אחד אצל הכרוב אחד ואופן אחד אצל הכרוב אחד ומראה האופנים כעין אבן תרשיש.
יחז	י	10	ומראיהם דמות אחד לארבעתם כאשר יהיה האופן בתוך האופן.
יחז	י	11	בלכתם אל-ארבעת רבעיהם ילכו לא יסבו בלכתם כי המקום אשר-יפנה הראש אחריו ילכו לא יסבו בלכתם.
יחז	י	12	וכל-בשרם וגבהם וידיהם וכנפיהם והאופנים מלאים עינים סביב לארבעתם אופניהם.
יחז	י	13	לאופנים להם קורא הגלגל באזני.
יחז	י	14	וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני-נשר.
יחז	י	15	וירמו הכרובים היא החיה אשר ראיתי בנהר-כבר.
יחז	י	16	ובלכת הכרובים ילכו האופנים אצלם ובשאת הכרובים את-כנפיהם לרום מעל הארץ לא-יסבו האופנים גם-הם מאצלם.
יחז	י	17	בעמדם יעמדו וברומם ירומו אותם כי רוח החיה בהם.
יחז	י	18	ויצא כבוד יהוה מעל מפתן הבית ויעמד על-הכרובים.
יחז	י	19	וישאו הכרובים את-כנפיהם וירומו מן-הארץ לעיני בצאתם והאופנים לעמתם ויעמד פתח שער בית-יהוה הקדמוני וכבוד אלהי-ישראל עליהם מלמעלה.
יחז	י	20	היא החיה אשר ראיתי תחת אלהי-ישראל בנהר-כבר ואדע כי כרובים המה.
יחז	י	21	ארבעה ארבעה פנים לאחד וארבע כנפים לאחד ודמות ידי אדם תחת כנפיהם.
יחז	י	22	ודמות פניהם המה הפנים אשר ראיתי על-נהר-כבר מראיהם ואותם איש אל-עבר פניו ילכו.</P>
יחז	יא	1	ותשא אתי רוח ותבא אתי אל-שער בית-יהוה הקדמוני הפונה קדימה והנה בפתח השער עשרים וחמשה איש ואראה בתוכם את-יאזניה בן-עזר ואת-פלטיהו בן-בניהו שרי העם.
יחז	יא	2	ויאמר אלי בן-אדם אלה האנשים החשבים און והיעצים עצת-רע בעיר הזאת.
יחז	יא	3	האמרים לא בקרוב בנות בתים היא הסיר ואנחנו הבשר.</P>
יחז	יא	4	לכן הנבא עליהם הנבא בן-אדם.
יחז	יא	5	ותפל עלי רוח יהוה ויאמר אלי אמר כה-אמר יהוה כן אמרתם בית ישראל ומעלות רוחכם אני ידעתיה.
יחז	יא	6	הרביתם חלליכם בעיר הזאת ומלאתם חוצתיה חלל.</P>
יחז	יא	7	לכן כה-אמר אדני יהוה חלליכם אשר שמתם בתוכה המה הבשר והיא הסיר ואתכם הוציא מתוכה.
יחז	יא	8	חרב יראתם וחרב אביא עליכם נאם אדני יהוה.
יחז	יא	9	והוצאתי אתכם מתוכה ונתתי אתכם ביד-זרים ועשיתי בכם שפטים.
יחז	יא	10	בחרב תפלו על-גבול ישראל אשפוט אתכם וידעתם כי-אני יהוה.
יחז	יא	11	היא לא-תהיה לכם לסיר ואתם תהיו בתוכה לבשר אל-גבול ישראל אשפט אתכם.
יחז	יא	12	וידעתם כי-אני יהוה אשר בחקי לא הלכתם ומשפטי לא עשיתם וכמשפטי הגוים אשר סביבותיכם עשיתם.
יחז	יא	13	ויהי כהנבאי ופלטיהו בן-בניה מת ואפל על-פני ואזעק קול-גדול ואמר אהה אדני יהוה כלה אתה עשה את שארית ישראל.</P>
יחז	יא	14	ויהי דבר-יהוה אלי לאמר.
יחז	יא	15	בן-אדם אחיך אחיך אנשי גאלתך וכל-בית ישראל כלה אשר אמרו להם ישבי ירושלם רחקו מעל יהוה לנו היא נתנה הארץ למורשה.</P>
יחז	יא	16	לכן אמר כה-אמר אדני יהוה כי הרחקתים בגוים וכי הפיצותים בארצות ואהי להם למקדש מעט בארצות אשר-באו שם.</P>
יחז	יא	17	לכן אמר כה-אמר אדני יהוה וקבצתי אתכם מן-העמים ואספתי אתכם מן-הארצות אשר נפצותם בהם ונתתי לכם את-אדמת ישראל.
יחז	יא	18	ובאו-שמה והסירו את-כל-שקוציה ואת-כל-תועבותיה ממנה.
יחז	יא	19	ונתתי להם לב אחד ורוח חדשה אתן בקרבכם והסרתי לב האבן מבשרם ונתתי להם לב בשר.
יחז	יא	20	למען בחקתי ילכו ואת-משפטי ישמרו ועשו אתם והיו-לי לעם ואני אהיה להם לאלהים.
יחז	יא	21	ואל-לב שקוציהם ותועבותיהם לבם הלך דרכם בראשם נתתי נאם אדני יהוה.
יחז	יא	22	וישאו הכרובים את-כנפיהם והאופנים לעמתם וכבוד אלהי-ישראל עליהם מלמעלה.
יחז	יא	23	ויעל כבוד יהוה מעל תוך העיר ויעמד על-ההר אשר מקדם לעיר.
יחז	יא	24	ורוח נשאתני ותביאני כשדימה אל-הגולה במראה ברוח אלהים ויעל מעלי המראה אשר ראיתי.
יחז	יא	25	ואדבר אל-הגולה את כל-דברי יהוה אשר הראני.</P>
יחז	יב	1	ויהי דבר-יהוה אלי לאמר.
יחז	יב	2	בן-אדם בתוך בית-המרי אתה ישב אשר עינים להם לראות ולא ראו אזנים להם לשמע ולא שמעו כי בית מרי הם.
יחז	יב	3	ואתה בן-אדם עשה לך כלי גולה וגלה יומם לעיניהם וגלית ממקומך אל-מקום אחר לעיניהם אולי יראו כי בית מרי המה.
יחז	יב	4	והוצאת כליך ככלי גולה יומם לעיניהם ואתה תצא בערב לעיניהם כמוצאי גולה.
יחז	יב	5	לעיניהם חתר-לך בקיר והוצאת בו.
יחז	יב	6	לעיניהם על-כתף תשא בעלטה תוציא פניך תכסה ולא תראה את-הארץ כי-מופת נתתיך לבית ישראל.
יחז	יב	7	ואעש כן כאשר צויתי כלי הוצאתי ככלי גולה יומם ובערב חתרתי-לי בקיר ביד בעלטה הוצאתי על-כתף נשאתי לעיניהם.</P>
יחז	יב	8	ויהי דבר-יהוה אלי בבקר לאמר.
יחז	יב	9	בן-אדם הלא אמרו אליך בית ישראל בית המרי מה אתה עשה.
יחז	יב	10	אמר אליהם כה אמר אדני יהוה הנשיא המשא הזה בירושלם וכל-בית ישראל אשר-המה בתוכם.
יחז	יב	11	אמר אני מופתכם כאשר עשיתי כן יעשה להם בגולה בשבי ילכו.
יחז	יב	12	והנשיא אשר-בתוכם אל-כתף ישא בעלטה ויצא בקיר יחתרו להוציא בו פניו יכסה יען אשר לא-יראה לעין הוא את-הארץ.
יחז	יב	13	ופרשתי את-רשתי עליו ונתפש במצודתי והבאתי אתו בבלה ארץ כשדים ואותה לא-יראה ושם ימות.
יחז	יב	14	וכל אשר סביבתיו עזרה וכל-אגפיו אזרה לכל-רוח וחרב אריק אחריהם.
יחז	יב	15	וידעו כי-אני יהוה בהפיצי אותם בגוים וזריתי אותם בארצות.
יחז	יב	16	והותרתי מהם אנשי מספר מחרב מרעב ומדבר למען יספרו את-כל-תועבותיהם בגוים אשר-באו שם וידעו כי-אני יהוה.</P>
יחז	יב	17	ויהי דבר-יהוה אלי לאמר.
יחז	יב	18	בן-אדם לחמך ברעש תאכל ומימיך ברגזה ובדאגה תשתה.
יחז	יב	19	ואמרת אל-עם הארץ כה-אמר אדני יהוה ליושבי ירושלם אל-אדמת ישראל לחמם בדאגה יאכלו ומימיהם בשממון ישתו למען תשם ארצה ממלאה מחמס כל-הישבים בה.
יחז	יב	20	והערים הנושבות תחרבנה והארץ שממה תהיה וידעתם כי-אני יהוה.</P>
יחז	יב	21	ויהי דבר-יהוה אלי לאמר.
יחז	יב	22	בן-אדם מה-המשל הזה לכם על-אדמת ישראל לאמר יארכו הימים ואבד כל-חזון.
יחז	יב	23	לכן אמר אליהם כה-אמר אדני יהוה השבתי את-המשל הזה ולא-ימשלו אתו עוד בישראל כי אם-דבר אליהם קרבו הימים ודבר כל-חזון.
יחז	יב	24	כי לא יהיה עוד כל-חזון שוא ומקסם חלק בתוך בית ישראל.
יחז	יב	25	כי אני יהוה אדבר את אשר אדבר דבר ויעשה לא תמשך עוד כי בימיכם בית המרי אדבר דבר ועשיתיו נאם אדני יהוה.</P>
יחז	יב	26	ויהי דבר-יהוה אלי לאמר.
יחז	יב	27	בן-אדם הנה בית-ישראל אמרים החזון אשר-הוא חזה לימים רבים ולעתים רחוקות הוא נבא.
יחז	יב	28	לכן אמר אליהם כה אמר אדני יהוה לא-תמשך עוד כל-דברי אשר אדבר דבר ויעשה נאם אדני יהוה.</P>
יחז	יג	1	ויהי דבר-יהוה אלי לאמר.
יחז	יג	2	בן-אדם הנבא אל-נביאי ישראל הנבאים ואמרת לנביאי מלבם שמעו דבר-יהוה.
יחז	יג	3	כה אמר אדני יהוה הוי על-הנביאים הנבלים אשר הלכים אחר רוחם ולבלתי ראו.
יחז	יג	4	כשעלים בחרבות נביאיך ישראל היו.
יחז	יג	5	לא עליתם בפרצות ותגדרו גדר על-בית ישראל לעמד במלחמה ביום יהוה.
יחז	יג	6	חזו שוא וקסם כזב האמרים נאם-יהוה ויהוה לא שלחם ויחלו לקים דבר.
יחז	יג	7	הלוא מחזה-שוא חזיתם ומקסם כזב אמרתם ואמרים נאם-יהוה ואני לא דברתי.</P>
יחז	יג	8	לכן כה אמר אדני יהוה יען דברכם שוא וחזיתם כזב לכן הנני אליכם נאם אדני יהוה.
יחז	יג	9	והיתה ידי אל-הנביאים החזים שוא והקסמים כזב בסוד עמי לא-יהיו ובכתב בית-ישראל לא יכתבו ואל-אדמת ישראל לא יבאו וידעתם כי אני אדני יהוה.
יחז	יג	10	יען וביען הטעו את-עמי לאמר שלום ואין שלום והוא בנה חיץ והנם טחים אתו תפל.
יחז	יג	11	אמר אל-טחי תפל ויפל היה גשם שוטף ואתנה אבני אלגביש תפלנה ורוח סערות תבקע.
יחז	יג	12	והנה נפל הקיר הלוא יאמר אליכם איה הטיח אשר טחתם.</P>
יחז	יג	13	לכן כה אמר אדני יהוה ובקעתי רוח-סערות בחמתי וגשם שטף באפי יהיה ואבני אלגביש בחמה לכלה.
יחז	יג	14	והרסתי את-הקיר אשר-טחתם תפל והגעתיהו אל-הארץ ונגלה יסדו ונפלה וכליתם בתוכה וידעתם כי-אני יהוה.
יחז	יג	15	וכליתי את-חמתי בקיר ובטחים אתו תפל ואמר לכם אין הקיר ואין הטחים אתו.
יחז	יג	16	נביאי ישראל הנבאים אל-ירושלם והחזים לה חזון שלם ואין שלם נאם אדני יהוה.</P>
יחז	יג	17	ואתה בן-אדם שים פניך אל-בנות עמך המתנבאות מלבהן והנבא עליהן.
יחז	יג	18	ואמרת כה-אמר אדני יהוה הוי למתפרות כסתות על כל-אצילי ידי ועשות המספחות על-ראש כל-קומה לצודד נפשות הנפשות תצודדנה לעמי ונפשות לכנה תחיינה.
יחז	יג	19	ותחללנה אתי אל-עמי בשעלי שערים ובפתותי לחם להמית נפשות אשר לא-תמותנה ולחיות נפשות אשר לא-תחיינה בכזבכם לעמי שמעי כזב.</P>
יחז	יג	20	לכן כה-אמר אדני יהוה הנני אל-כסתותיכנה אשר אתנה מצדדות שם את-הנפשות לפרחות וקרעתי אתם מעל זרועתיכם ושלחתי את-הנפשות אשר אתם מצדדות את-נפשים לפרחת.
יחז	יג	21	וקרעתי את-מספחתיכם והצלתי את-עמי מידכן ולא-יהיו עוד בידכן למצודה וידעתן כי-אני יהוה.
יחז	יג	22	יען הכאות לב-צדיק שקר ואני לא הכאבתיו ולחזק ידי רשע לבלתי-שוב מדרכו הרע להחיתו.
יחז	יג	23	לכן שוא לא תחזינה וקסם לא-תקסמנה עוד והצלתי את-עמי מידכן וידעתן כי-אני יהוה.</P>
יחז	יד	1	ויבוא אלי אנשים מזקני ישראל וישבו לפני.</P>
יחז	יד	2	ויהי דבר-יהוה אלי לאמר.
יחז	יד	3	בן-אדם האנשים האלה העלו גלוליהם על-לבם ומכשול עונם נתנו נכח פניהם האדרש אדרש להם.</P>
יחז	יד	4	לכן דבר-אותם ואמרת אליהם כה-אמר אדני יהוה איש איש מבית ישראל אשר יעלה את-גלוליו אל-לבו ומכשול עונו ישים נכח פניו ובא אל-הנביא אני יהוה נעניתי לו בה ברב גלוליו.
יחז	יד	5	למען תפש את-בית-ישראל בלבם אשר נזרו מעלי בגלוליהם כלם.</P>
יחז	יד	6	לכן אמר אל-בית ישראל כה אמר אדני יהוה שובו והשיבו מעל גלוליכם ומעל כל-תועבתיכם השיבו פניכם.
יחז	יד	7	כי איש איש מבית ישראל ומהגר אשר-יגור בישראל וינזר מאחרי ויעל גלוליו אל-לבו ומכשול עונו ישים נכח פניו ובא אל-הנביא לדרש-לו בי אני יהוה נענה-לו בי.
יחז	יד	8	ונתתי פני באיש ההוא והשמתיהו לאות ולמשלים והכרתיו מתוך עמי וידעתם כי-אני יהוה.</P>
יחז	יד	9	והנביא כי-יפתה ודבר דבר אני יהוה פתיתי את הנביא ההוא ונטיתי את-ידי עליו והשמדתיו מתוך עמי ישראל.
יחז	יד	10	ונשאו עונם כעון הדרש כעון הנביא יהיה.
יחז	יד	11	למען לא-יתעו עוד בית-ישראל מאחרי ולא-יטמאו עוד בכל-פשעיהם והיו לי לעם ואני אהיה להם לאלהים נאם אדני יהוה.</P>
יחז	יד	12	ויהי דבר-יהוה אלי לאמר.
יחז	יד	13	בן-אדם ארץ כי תחטא-לי למעל-מעל ונטיתי ידי עליה ושברתי לה מטה-לחם והשלחתי-בה רעב והכרתי ממנה אדם ובהמה.
יחז	יד	14	והיו שלשת האנשים האלה בתוכה נח דנאל ואיוב המה בצדקתם ינצלו נפשם נאם אדני יהוה.
יחז	יד	15	לו-חיה רעה אעביר בארץ ושכלתה והיתה שממה מבלי עובר מפני החיה.
יחז	יד	16	שלשת האנשים האלה בתוכה חי-אני נאם אדני יהוה אם-בנים ואם-בנות יצילו המה לבדם ינצלו והארץ תהיה שממה.
יחז	יד	17	או חרב אביא על-הארץ ההיא ואמרתי חרב תעבר בארץ והכרתי ממנה אדם ובהמה.
יחז	יד	18	ושלשת האנשים האלה בתוכה חי-אני נאם אדני יהוה לא יצילו בנים ובנות כי הם לבדם ינצלו.
יחז	יד	19	או דבר אשלח אל-הארץ ההיא ושפכתי חמתי עליה בדם להכרית ממנה אדם ובהמה.
יחז	יד	20	ונח דנאל ואיוב בתוכה חי-אני נאם אדני יהוה אם-בן אם-בת יצילו המה בצדקתם יצילו נפשם.</P>
יחז	יד	21	כי כה אמר אדני יהוה אף כי-ארבעת שפטי הרעים חרב ורעב וחיה רעה ודבר שלחתי אל-ירושלם להכרית ממנה אדם ובהמה.
יחז	יד	22	והנה נותרה-בה פלטה המוצאים בנים ובנות הנם יוצאים אליכם וראיתם את-דרכם ואת-עלילותם ונחמתם על-הרעה אשר הבאתי על-ירושלם את כל-אשר הבאתי עליה.
יחז	יד	23	ונחמו אתכם כי-תראו את-דרכם ואת-עלילותם וידעתם כי לא חנם עשיתי את כל-אשר-עשיתי בה נאם אדני יהוה.</P>
יחז	יז	1	ויהי דבר-יהוה אלי לאמר.
יחז	יז	2	בן-אדם חוד חידה ומשל משל אל-בית ישראל.
יחז	יז	3	ואמרת כה-אמר אדני יהוה הנשר הגדול גדול הכנפים ארך האבר מלא הנוצה אשר-לו הרקמה בא אל-הלבנון ויקח את-צמרת הארז.
יחז	יז	4	את ראש יניקותיו קטף ויביאהו אל-ארץ כנען בעיר רכלים שמו.
יחז	יז	5	ויקח מזרע הארץ ויתנהו בשדה-זרע קח על-מים רבים צפצפה שמו.
יחז	יז	6	ויצמח ויהי לגפן סרחת שפלת קומה לפנות דליותיו אליו ושרשיו תחתיו יהיו ותהי לגפן ותעש בדים ותשלח פארות.
יחז	יז	7	ויהי נשר-אחד גדול גדול כנפים ורב-נוצה והנה הגפן הזאת כפנה שרשיה עליו ודליותיו שלחה-לו להשקות אותה מערגות מטעה.
יחז	יז	8	אל-שדה טוב אל-מים רבים היא שתולה לעשות ענף ולשאת פרי להיות לגפן אדרת.
יחז	יז	9	אמר כה אמר אדני יהוה תצלח הלוא את-שרשיה ינתק ואת-פריה יקוסס ויבש כל-טרפי צמחה תיבש ולא-בזרע גדולה ובעם-רב למשאות אותה משרשיה.
יחז	יז	10	והנה שתולה התצלח הלוא כגעת בה רוח הקדים תיבש יבש על-ערגת צמחה תיבש.</P>
יחז	יז	11	ויהי דבר-יהוה אלי לאמר.
יחז	יז	12	אמר-נא לבית המרי הלא ידעתם מה-אלה אמר הנה-בא מלך-בבל ירושלם ויקח את-מלכה ואת-שריה ויבא אותם אליו בבלה.
יחז	יז	13	ויקח מזרע המלוכה ויכרת אתו ברית ויבא אתו באלה ואת-אילי הארץ לקח.
יחז	יז	14	להיות ממלכה שפלה לבלתי התנשא לשמר את-בריתו לעמדה.
יחז	יז	15	וימרד-בו לשלח מלאכיו מצרים לתת-לו סוסים ועם-רב היצלח הימלט העשה אלה והפר ברית ונמלט.
יחז	יז	16	חי-אני נאם אדני יהוה אם-לא במקום המלך הממליך אתו אשר בזה את-אלתו ואשר הפר את-בריתו אתו בתוך-בבל ימות.
יחז	יז	17	ולא בחיל גדול ובקהל רב יעשה אותו פרעה במלחמה בשפך סללה ובבנות דיק להכרית נפשות רבות.
יחז	יז	18	ובזה אלה להפר ברית והנה נתן ידו וכל-אלה עשה לא ימלט.</P>
יחז	יז	19	לכן כה-אמר אדני יהוה חי-אני אם-לא אלתי אשר בזה ובריתי אשר הפיר ונתתיו בראשו.
יחז	יז	20	ופרשתי עליו רשתי ונתפש במצודתי והביאותיהו בבלה ונשפטתי אתו שם מעלו אשר מעל-בי.
יחז	יז	21	ואת כל-מברחו בכל-אגפיו בחרב יפלו והנשארים לכל-רוח יפרשו וידעתם כי אני יהוה דברתי.</P>
יחז	יז	22	כה אמר אדני יהוה ולקחתי אני מצמרת הארז הרמה ונתתי מראש ינקותיו רך אקטף ושתלתי אני על הר-גבה ותלול.
יחז	יז	23	בהר מרום ישראל אשתלנו ונשא ענף ועשה פרי והיה לארז אדיר ושכנו תחתיו כל צפור כל-כנף בצל דליותיו תשכנה.
יחז	יז	24	וידעו כל-עצי השדה כי אני יהוה השפלתי עץ גבה הגבהתי עץ שפל הובשתי עץ לח והפרחתי עץ יבש אני יהוה דברתי ועשיתי.</P>
יחז	יח	1	ויהי דבר-יהוה אלי לאמר.
יחז	יח	2	מה-לכם אתם משלים את-המשל הזה על-אדמת ישראל לאמר אבות יאכלו בסר ושני הבנים תקהינה.
יחז	יח	3	חי-אני נאם אדני יהוה אם-יהיה לכם עוד משל המשל הזה בישראל.
יחז	יח	4	הן כל-הנפשות לי הנה כנפש האב וכנפש הבן לי-הנה הנפש החטאת היא תמות.
יחז	יח	5	ואיש כי-יהיה צדיק ועשה משפט וצדקה.
יחז	יח	6	אל-ההרים לא אכל ועיניו לא נשא אל-גלולי בית ישראל ואת-אשת רעהו לא טמא ואל-אשה נדה לא יקרב.
יחז	יח	7	ואיש לא יונה חבלתו חוב ישיב גזלה לא יגזל לחמו לרעב יתן ועירם יכסה-בגד.
יחז	יח	8	בנשך לא-יתן ותרבית לא יקח מעול ישיב ידו משפט אמת יעשה בין איש לאיש.
יחז	יח	9	בחקותי יהלך ומשפטי שמר לעשות אמת צדיק הוא חיה יחיה נאם אדני יהוה.
יחז	יח	10	והוליד בן-פריץ שפך דם ועשה אח מאחד מאלה.
יחז	יח	11	והוא את-כל-אלה לא עשה כי גם אל-ההרים אכל ואת-אשת רעהו טמא.
יחז	יח	12	עני ואביון הונה גזלות גזל חבל לא ישיב ואל-הגלולים נשא עיניו תועבה עשה.
יחז	יח	13	בנשך נתן ותרבית לקח וחי לא יחיה את כל-התועבות האלה עשה מות יומת דמיו בו יהיה.
יחז	יח	14	והנה הוליד בן וירא את-כל-חטאת אביו אשר עשה ויראה ולא יעשה כהן.
יחז	יח	15	על-ההרים לא אכל ועיניו לא נשא אל-גלולי בית ישראל את-אשת רעהו לא טמא.
יחז	יח	16	ואיש לא הונה חבל לא חבל וגזלה לא גזל לחמו לרעב נתן וערום כסה-בגד.
יחז	יח	17	מעני השיב ידו נשך ותרבית לא לקח משפטי עשה בחקותי הלך הוא לא ימות בעון אביו חיה יחיה.
יחז	יח	18	אביו כי-עשק עשק גזל גזל אח ואשר לא-טוב עשה בתוך עמיו והנה-מת בעונו.
יחז	יח	19	ואמרתם מדע לא-נשא הבן בעון האב והבן משפט וצדקה עשה את כל-חקותי שמר ויעשה אתם חיה יחיה.
יחז	יח	20	הנפש החטאת היא תמות בן לא-ישא בעון האב ואב לא ישא בעון הבן צדקת הצדיק עליו תהיה ורשעת רשע עליו תהיה.</P>
יחז	יח	21	והרשע כי ישוב מכל-חטאתו אשר עשה ושמר את-כל-חקותי ועשה משפט וצדקה חיה יחיה לא ימות.
יחז	יח	22	כל-פשעיו אשר עשה לא יזכרו לו בצדקתו אשר-עשה יחיה.
יחז	יח	23	החפץ אחפץ מות רשע נאם אדני יהוה הלוא בשובו מדרכיו וחיה.</P>
יחז	יח	24	ובשוב צדיק מצדקתו ועשה עול ככל התועבות אשר-עשה הרשע יעשה וחי כל-צדקתו אשר-עשה לא תזכרנה במעלו אשר-מעל ובחטאתו אשר-חטא בם ימות.
יחז	יח	25	ואמרתם לא יתכן דרך אדני שמעו-נא בית ישראל הדרכי לא יתכן הלא דרכיכם לא יתכנו.
יחז	יח	26	בשוב-צדיק מצדקתו ועשה עול ומת עליהם בעולו אשר-עשה ימות.</P>
יחז	יח	27	ובשוב רשע מרשעתו אשר עשה ויעש משפט וצדקה הוא את-נפשו יחיה.
יחז	יח	28	ויראה וישוב מכל-פשעיו אשר עשה חיו יחיה לא ימות.
יחז	יח	29	ואמרו בית ישראל לא יתכן דרך אדני הדרכי לא יתכנו בית ישראל הלא דרכיכם לא יתכן.
יחז	יח	30	לכן איש כדרכיו אשפט אתכם בית ישראל נאם אדני יהוה שובו והשיבו מכל-פשעיכם ולא-יהיה לכם למכשול עון.
יחז	יח	31	השליכו מעליכם את-כל-פשעיכם אשר פשעתם בם ועשו לכם לב חדש ורוח חדשה ולמה תמתו בית ישראל.
יחז	יח	32	כי לא אחפץ במות המת נאם אדני יהוה והשיבו וחיו.</P>
יחז	יט	1	ואתה שא קינה אל-נשיאי ישראל.
יחז	יט	2	ואמרת מה אמך לביא בין אריות רבצה בתוך כפרים רבתה גוריה.
יחז	יט	3	ותעל אחד מגריה כפיר היה וילמד לטרף-טרף אדם אכל.
יחז	יט	4	וישמעו אליו גוים בשחתם נתפש ויבאהו בחחים אל-ארץ מצרים.
יחז	יט	5	ותרא כי נוחלה אבדה תקותה ותקח אחד מגריה כפיר שמתהו.
יחז	יט	6	ויתהלך בתוך-אריות כפיר היה וילמד לטרף-טרף אדם אכל.
יחז	יט	7	וידע אלמנותיו ועריהם החריב ותשם ארץ ומלאה מקול שאגתו.
יחז	יט	8	ויתנו עליו גוים סביב ממדינות ויפרשו עליו רשתם בשחתם נתפש.
יחז	יט	9	ויתנהו בסוגר בחחים ויבאהו אל-מלך בבל יבאהו במצדות למען לא-ישמע קולו עוד אל-הרי ישראל.</P>
יחז	יט	10	אמך כגפן בדמך על-מים שתולה פריה וענפה היתה ממים רבים.
יחז	יט	11	ויהיו-לה מטות עז אל-שבטי משלים ותגבה קומתו על-בין עבתים וירא בגבהו ברב דליתיו.
יחז	יט	12	ותתש בחמה לארץ השלכה ורוח הקדים הוביש פריה התפרקו ויבשו מטה עזה אש אכלתהו.
יחז	יט	13	ועתה שתולה במדבר בארץ ציה וצמא.
יחז	יט	14	ותצא אש ממטה בדיה פריה אכלה ולא-היה בה מטה-עז שבט למשול קינה היא ותהי לקינה.</P>
יחז	כ	1	ויהי בשנה השביעית בחמשי בעשור לחדש באו אנשים מזקני ישראל לדרש את-יהוה וישבו לפני.</P>
יחז	כ	2	ויהי דבר-יהוה אלי לאמר.
יחז	כ	3	בן-אדם דבר את-זקני ישראל ואמרת אלהם כה אמר אדני יהוה הלדרש אתי אתם באים חי-אני אם-אדרש לכם נאם אדני יהוה.
יחז	כ	4	התשפט אתם התשפוט בן-אדם את-תועבת אבותם הודיעם.
יחז	כ	5	ואמרת אליהם כה-אמר אדני יהוה ביום בחרי בישראל ואשא ידי לזרע בית יעקב ואודע להם בארץ מצרים ואשא ידי להם לאמר אני יהוה אלהיכם.
יחז	כ	6	ביום ההוא נשאתי ידי להם להוציאם מארץ מצרים אל-ארץ אשר-תרתי להם זבת חלב ודבש צבי היא לכל-הארצות.
יחז	כ	7	ואמר אלהם איש שקוצי עיניו השליכו ובגלולי מצרים אל-תטמאו אני יהוה אלהיכם.
יחז	כ	8	וימרו-בי ולא אבו לשמע אלי איש את-שקוצי עיניהם לא השליכו ואת-גלולי מצרים לא עזבו ואמר לשפך חמתי עליהם לכלות אפי בהם בתוך ארץ מצרים.
יחז	כ	9	ואעש למען שמי לבלתי החל לעיני הגוים אשר-המה בתוכם אשר נודעתי אליהם לעיניהם להוציאם מארץ מצרים.
יחז	כ	10	ואוציאם מארץ מצרים ואבאם אל-המדבר.
יחז	כ	11	ואתן להם את-חקותי ואת-משפטי הודעתי אותם אשר יעשה אותם האדם וחי בהם.
יחז	כ	12	וגם את-שבתותי נתתי להם להיות לאות ביני וביניהם לדעת כי אני יהוה מקדשם.
יחז	כ	13	וימרו-בי בית-ישראל במדבר בחקותי לא-הלכו ואת-משפטי מאסו אשר יעשה אתם האדם וחי בהם ואת-שבתתי חללו מאד ואמר לשפך חמתי עליהם במדבר לכלותם.
יחז	כ	14	ואעשה למען שמי לבלתי החל לעיני הגוים אשר הוצאתים לעיניהם.
יחז	כ	15	וגם-אני נשאתי ידי להם במדבר לבלתי הביא אותם אל-הארץ אשר-נתתי זבת חלב ודבש צבי היא לכל-הארצות.
יחז	כ	16	יען במשפטי מאסו ואת-חקותי לא-הלכו בהם ואת-שבתותי חללו כי אחרי גלוליהם לבם הלך.
יחז	כ	17	ותחס עיני עליהם משחתם ולא-עשיתי אותם כלה במדבר.
יחז	כ	18	ואמר אל-בניהם במדבר בחוקי אבותיכם אל-תלכו ואת-משפטיהם אל-תשמרו ובגלוליהם אל-תטמאו.
יחז	כ	19	אני יהוה אלהיכם בחקותי לכו ואת-משפטי שמרו ועשו אותם.
יחז	כ	20	ואת-שבתותי קדשו והיו לאות ביני וביניכם לדעת כי אני יהוה אלהיכם.
יחז	כ	21	וימרו-בי הבנים בחקותי לא-הלכו ואת-משפטי לא-שמרו לעשות אותם אשר יעשה אותם האדם וחי בהם את-שבתותי חללו ואמר לשפך חמתי עליהם לכלות אפי בם במדבר.
יחז	כ	22	והשבתי את-ידי ואעש למען שמי לבלתי החל לעיני הגוים אשר-הוצאתי אותם לעיניהם.
יחז	כ	23	גם-אני נשאתי את-ידי להם במדבר להפיץ אתם בגוים ולזרות אותם בארצות.
יחז	כ	24	יען משפטי לא-עשו וחקותי מאסו ואת-שבתותי חללו ואחרי גלולי אבותם היו עיניהם.
יחז	כ	25	וגם-אני נתתי להם חקים לא טובים ומשפטים לא יחיו בהם.
יחז	כ	26	ואטמא אותם במתנותם בהעביר כל-פטר רחם למען אשמם למען אשר ידעו אשר אני יהוה.</P>
יחז	כ	27	לכן דבר אל-בית ישראל בן-אדם ואמרת אליהם כה אמר אדני יהוה עוד זאת גדפו אותי אבותיכם במעלם בי מעל.
יחז	כ	28	ואביאם אל-הארץ אשר נשאתי את-ידי לתת אותה להם ויראו כל-גבעה רמה וכל-עץ עבת ויזבחו-שם את-זבחיהם ויתנו-שם כעס קרבנם וישימו שם ריח ניחוחיהם ויסיכו שם את-נסכיהם.
יחז	כ	29	ואמר אלהם מה הבמה אשר-אתם הבאים שם ויקרא שמה במה עד היום הזה.</P>
יחז	כ	30	לכן אמר אל-בית ישראל כה אמר אדני יהוה הבדרך אבותיכם אתם נטמאים ואחרי שקוציהם אתם זנים.
יחז	כ	31	ובשאת מתנתיכם בהעביר בניכם באש אתם נטמאים לכל-גלוליכם עד-היום ואני אדרש לכם בית ישראל חי-אני נאם אדני יהוה אם-אדרש לכם.
יחז	כ	32	והעלה על-רוחכם היו לא תהיה אשר אתם אמרים נהיה כגוים כמשפחות הארצות לשרת עץ ואבן.
יחז	כ	33	חי-אני נאם אדני יהוה אם-לא ביד חזקה ובזרוע נטויה ובחמה שפוכה אמלוך עליכם.
יחז	כ	34	והוצאתי אתכם מן-העמים וקבצתי אתכם מן-הארצות אשר נפוצתם בם ביד חזקה ובזרוע נטויה ובחמה שפוכה.
יחז	כ	35	והבאתי אתכם אל-מדבר העמים ונשפטתי אתכם שם פנים אל-פנים.
יחז	כ	36	כאשר נשפטתי את-אבותיכם במדבר ארץ מצרים כן אשפט אתכם נאם אדני יהוה.
יחז	כ	37	והעברתי אתכם תחת השבט והבאתי אתכם במסרת הברית.
יחז	כ	38	וברותי מכם המרדים והפושעים בי מארץ מגוריהם אוציא אותם ואל-אדמת ישראל לא יבוא וידעתם כי-אני יהוה.
יחז	כ	39	ואתם בית-ישראל כה-אמר אדני יהוה איש גלוליו לכו עבדו ואחר אם-אינכם שמעים אלי ואת-שם קדשי לא תחללו-עוד במתנותיכם ובגלוליכם.
יחז	כ	40	כי בהר-קדשי בהר מרום ישראל נאם אדני יהוה שם יעבדני כל-בית ישראל כלה בארץ שם ארצם ושם אדרוש את-תרומתיכם ואת-ראשית משאותיכם בכל-קדשיכם.
יחז	כ	41	בריח ניחח ארצה אתכם בהוציאי אתכם מן-העמים וקבצתי אתכם מן-הארצות אשר נפצתם בם ונקדשתי בכם לעיני הגוים.
יחז	כ	42	וידעתם כי-אני יהוה בהביאי אתכם אל-אדמת ישראל אל-הארץ אשר נשאתי את-ידי לתת אותה לאבותיכם.
יחז	כ	43	וזכרתם-שם את-דרכיכם ואת כל-עלילותיכם אשר נטמאתם בם ונקטתם בפניכם בכל-רעותיכם אשר עשיתם.
יחז	כ	44	וידעתם כי-אני יהוה בעשותי אתכם למען שמי לא כדרכיכם הרעים וכעלילותיכם הנשחתות בית ישראל נאם אדני יהוה.</P>
יחז	כא	1	ויהי דבר-יהוה אלי לאמר.
יחז	כא	2	בן-אדם שים פניך דרך תימנה והטף אל-דרום והנבא אל-יער השדה נגב.
יחז	כא	3	ואמרת ליער הנגב שמע דבר-יהוה כה-אמר אדני יהוה הנני מצית-בך אש ואכלה בך כל-עץ-לח וכל-עץ יבש לא-תכבה להבת שלהבת ונצרבו-בה כל-פנים מנגב צפונה.
יחז	כא	4	וראו כל-בשר כי אני יהוה בערתיה לא תכבה.
יחז	כא	5	ואמר אהה אדני יהוה המה אמרים לי הלא ממשל משלים הוא.</P>
יחז	כא	6	ויהי דבר-יהוה אלי לאמר.
יחז	כא	7	בן-אדם שים פניך אל-ירושלם והטף אל-מקדשים והנבא אל-אדמת ישראל.
יחז	כא	8	ואמרת לאדמת ישראל כה אמר יהוה הנני אליך והוצאתי חרבי מתערה והכרתי ממך צדיק ורשע.
יחז	כא	9	יען אשר-הכרתי ממך צדיק ורשע לכן תצא חרבי מתערה אל-כל-בשר מנגב צפון.
יחז	כא	10	וידעו כל-בשר כי אני יהוה הוצאתי חרבי מתערה לא תשוב עוד.</P>
יחז	כא	11	ואתה בן-אדם האנח בשברון מתנים ובמרירות תאנח לעיניהם.
יחז	כא	12	והיה כי-יאמרו אליך על-מה אתה נאנח ואמרת אל-שמועה כי-באה ונמס כל-לב ורפו כל-ידים וכהתה כל-רוח וכל-ברכים תלכנה מים הנה באה ונהיתה נאם אדני יהוה.</P>
יחז	כא	13	ויהי דבר-יהוה אלי לאמר.
יחז	כא	14	בן-אדם הנבא ואמרת כה אמר אדני אמר חרב חרב הוחדה וגם-מרוטה.
יחז	כא	15	למען טבח טבח הוחדה למען-היה-לה ברק מרטה או נשיש שבט בני מאסת כל-עץ.
יחז	כא	16	ויתן אתה למרטה לתפש בכף היא-הוחדה חרב והיא מרטה לתת אותה ביד-הורג.
יחז	כא	17	זעק והילל בן-אדם כי-היא היתה בעמי היא בכל-נשיאי ישראל מגורי אל-חרב היו את-עמי לכן ספק אל-ירך.
יחז	כא	18	כי בחן ומה אם-גם-שבט מאסת לא יהיה נאם אדני יהוה.</P>
יחז	כא	19	ואתה בן-אדם הנבא והך כף אל-כף ותכפל חרב שלישתה חרב חללים היא חרב חלל הגדול החדרת להם.
יחז	כא	20	למען למוג לב והרבה המכשלים על כל-שעריהם נתתי אבחת-חרב אח עשויה לברק מעטה לטבח.
יחז	כא	21	התאחדי הימני השימי השמילי אנה פניך מעדות.
יחז	כא	22	וגם-אני אכה כפי אל-כפי והנחתי חמתי אני יהוה דברתי.</P>
יחז	כא	23	ויהי דבר-יהוה אלי לאמר.
יחז	כא	24	ואתה בן-אדם שים-לך שנים דרכים לבוא חרב מלך-בבל מארץ אחד יצאו שניהם ויד ברא בראש דרך-עיר ברא.
יחז	כא	25	דרך תשים לבוא חרב את רבת בני-עמון ואת-יהודה בירושלם בצורה.
יחז	כא	26	כי-עמד מלך-בבל אל-אם הדרך בראש שני הדרכים לקסם-קסם קלקל בחצים שאל בתרפים ראה בכבד.
יחז	כא	27	בימינו היה הקסם ירושלם לשום כרים לפתח פה ברצח להרים קול בתרועה לשום כרים על-שערים לשפך סללה לבנות דיק.
יחז	כא	28	והיה להם כקסום-שוא בעיניהם שבעי שבעות להם והוא-מזכיר עון להתפש.</P>
יחז	כא	29	לכן כה-אמר אדני יהוה יען הזכרכם עונכם בהגלות פשעיכם להראות חטאותיכם בכל עלילותיכם יען הזכרכם בכף תתפשו.</P>
יחז	כא	30	ואתה חלל רשע נשיא ישראל אשר-בא יומו בעת עון קץ.</P>
יחז	כא	31	כה אמר אדני יהוה הסיר המצנפת והרים העטרה זאת לא-זאת השפלה הגבה והגבה השפיל.
יחז	כא	32	עוה עוה עוה אשימנה גם-זאת לא היה עד-בא אשר-לו המשפט ונתתיו.</P>
יחז	כא	33	ואתה בן-אדם הנבא ואמרת כה אמר אדני יהוה אל-בני עמון ואל-חרפתם ואמרת חרב חרב פתוחה לטבח מרוטה להכיל למען ברק.
יחז	כא	34	בחזות לך שוא בקסם-לך כזב לתת אותך אל-צוארי חללי רשעים אשר-בא יומם בעת עון קץ.
יחז	כא	35	השב אל-תערה במקום אשר-נבראת בארץ מכרותיך אשפט אתך.
יחז	כא	36	ושפכתי עליך זעמי באש עברתי אפיח עליך ונתתיך ביד אנשים בערים חרשי משחית.
יחז	כא	37	לאש תהיה לאכלה דמך יהיה בתוך הארץ לא תזכרי כי אני יהוה דברתי.</P>
יחז	כב	1	ויהי דבר-יהוה אלי לאמר.
יחז	כב	2	ואתה בן-אדם התשפט התשפט את-עיר הדמים והודעתה את כל-תועבותיה.
יחז	כב	3	ואמרת כה אמר אדני יהוה עיר שפכת דם בתוכה לבוא עתה ועשתה גלולים עליה לטמאה.
יחז	כב	4	בדמך אשר-שפכת אשמת ובגלוליך אשר-עשית טמאת ותקריבי ימיך ותבוא עד-שנותיך על-כן נתתיך חרפה לגוים וקלסה לכל-הארצות.
יחז	כב	5	הקרבות והרחקות ממך יתקלסו-בך טמאת השם רבת המהומה.
יחז	כב	6	הנה נשיאי ישראל איש לזרעו היו בך למען שפך-דם.
יחז	כב	7	אב ואם הקלו בך לגר עשו בעשק בתוכך יתום ואלמנה הונו בך.
יחז	כב	8	קדשי בזית ואת-שבתתי חללת.
יחז	כב	9	אנשי רכיל היו בך למען שפך-דם ואל-ההרים אכלו בך זמה עשו בתוכך.
יחז	כב	10	ערות-אב גלה-בך טמאת הנדה ענו-בך.
יחז	כב	11	ואיש את-אשת רעהו עשה תועבה ואיש את-כלתו טמא בזמה ואיש את-אחתו בת-אביו ענה-בך.
יחז	כב	12	שחד לקחו-בך למען שפך-דם נשך ותרבית לקחת ותבצעי רעיך בעשק ואתי שכחת נאם אדני יהוה.
יחז	כב	13	והנה הכיתי כפי אל-בצעך אשר עשית ועל-דמך אשר היו בתוכך.
יחז	כב	14	היעמד לבך אם-תחזקנה ידיך לימים אשר אני עשה אותך אני יהוה דברתי ועשיתי.
יחז	כב	15	והפיצותי אותך בגוים וזריתיך בארצות והתמתי טמאתך ממך.
יחז	כב	16	ונחלת בך לעיני גוים וידעת כי-אני יהוה.</P>
יחז	כב	17	ויהי דבר-יהוה אלי לאמר.
יחז	כב	18	בן-אדם היו-לי בית-ישראל לסוג כלם נחשת ובדיל וברזל ועופרת בתוך כור סגים כסף היו.</P>
יחז	כב	19	לכן כה אמר אדני יהוה יען היות כלכם לסגים לכן הנני קבץ אתכם אל-תוך ירושלם.
יחז	כב	20	קבצת כסף ונחשת וברזל ועופרת ובדיל אל-תוך כור לפחת-עליו אש להנתיך כן אקבץ באפי ובחמתי והנחתי והתכתי אתכם.
יחז	כב	21	וכנסתי אתכם ונפחתי עליכם באש עברתי ונתכתם בתוכה.
יחז	כב	22	כהתוך כסף בתוך כור כן תתכו בתוכה וידעתם כי-אני יהוה שפכתי חמתי עליכם.</P>
יחז	כב	23	ויהי דבר-יהוה אלי לאמר.
יחז	כב	24	בן-אדם אמר-לה את ארץ לא מטהרה היא לא גשמה ביום זעם.
יחז	כב	25	קשר נביאיה בתוכה כארי שואג טרף טרף נפש אכלו חסן ויקר יקחו אלמנותיה הרבו בתוכה.
יחז	כב	26	כהניה חמסו תורתי ויחללו קדשי בין-קדש לחל לא הבדילו ובין-הטמא לטהור לא הודיעו ומשבתותי העלימו עיניהם ואחל בתוכם.
יחז	כב	27	שריה בקרבה כזאבים טרפי טרף לשפך-דם לאבד נפשות למען בצע בצע.
יחז	כב	28	ונביאיה טחו להם תפל חזים שוא וקסמים להם כזב אמרים כה אמר אדני יהוה ויהוה לא דבר.
יחז	כב	29	עם הארץ עשקו עשק וגזלו גזל ועני ואביון הונו ואת-הגר עשקו בלא משפט.
יחז	כב	30	ואבקש מהם איש גדר-גדר ועמד בפרץ לפני בעד הארץ לבלתי שחתה ולא מצאתי.
יחז	כב	31	ואשפך עליהם זעמי באש עברתי כליתים דרכם בראשם נתתי נאם אדני יהוה.</P>
יחז	כג	1	ויהי דבר-יהוה אלי לאמר.
יחז	כג	2	בן-אדם שתים נשים בנות אם-אחת היו.
יחז	כג	3	ותזנינה במצרים בנעוריהן זנו שמה מעכו שדיהן ושם עשו דדי בתוליהן.
יחז	כג	4	ושמותן אהלה הגדולה ואהליבה אחותה ותהיינה לי ותלדנה בנים ובנות ושמותן שמרון אהלה וירושלם אהליבה.
יחז	כג	5	ותזן אהלה תחתי ותעגב על-מאהביה אל-אשור קרובים.
יחז	כג	6	לבשי תכלת פחות וסגנים בחורי חמד כלם פרשים רכבי סוסים.
יחז	כג	7	ותתן תזנותיה עליהם מבחר בני-אשור כלם ובכל אשר-עגבה בכל-גלוליהם נטמאה.
יחז	כג	8	ואת-תזנותיה ממצרים לא עזבה כי אותה שכבו בנעוריה והמה עשו דדי בתוליה וישפכו תזנותם עליה.
יחז	כג	9	לכן נתתיה ביד-מאהביה ביד בני אשור אשר עגבה עליהם.
יחז	כג	10	המה גלו ערותה בניה ובנותיה לקחו ואותה בחרב הרגו ותהי-שם לנשים ושפוטים עשו בה.</P>
יחז	כג	11	ותרא אחותה אהליבה ותשחת עגבתה ממנה ואת-תזנותיה מזנוני אחותה.
יחז	כג	12	אל-בני אשור עגבה פחות וסגנים קרבים לבשי מכלול פרשים רכבי סוסים בחורי חמד כלם.
יחז	כג	13	וארא כי נטמאה דרך אחד לשתיהן.
יחז	כג	14	ותוסף אל-תזנותיה ותרא אנשי מחקה על-הקיר צלמי כשדיים חקקים בששר.
יחז	כג	15	חגורי אזור במתניהם סרוחי טבולים בראשיהם מראה שלשים כלם דמות בני-בבל כשדים ארץ מולדתם.
יחז	כג	16	ותעגב עליהם למראה עיניה ותשלח מלאכים אליהם כשדימה.
יחז	כג	17	ויבאו אליה בני-בבל למשכב דדים ויטמאו אותה בתזנותם ותטמא-בם ותקע נפשה מהם.
יחז	כג	18	ותגל תזנותיה ותגל את-ערותה ותקע נפשי מעליה כאשר נקעה נפשי מעל אחותה.
יחז	כג	19	ותרבה את-תזנותיה לזכר את-ימי נעוריה אשר זנתה בארץ מצרים.
יחז	כג	20	ותעגבה על פלגשיהם אשר בשר-חמורים בשרם וזרמת סוסים זרמתם.
יחז	כג	21	ותפקדי את זמת נעוריך בעשות ממצרים דדיך למען שדי נעוריך.</P>
יחז	כג	22	לכן אהליבה כה-אמר אדני יהוה הנני מעיר את-מאהביך עליך את אשר-נקעה נפשך מהם והבאתים עליך מסביב.
יחז	כג	23	בני בבל וכל-כשדים פקוד ושוע וקוע כל-בני אשור אותם בחורי חמד פחות וסגנים כלם שלשים וקרואים רכבי סוסים כלם.
יחז	כג	24	ובאו עליך הצן רכב וגלגל ובקהל עמים צנה ומגן וקובע ישימו עליך סביב ונתתי לפניהם משפט ושפטוך במשפטיהם.
יחז	כג	25	ונתתי קנאתי בך ועשו אותך בחמה אפך ואזניך יסירו ואחריתך בחרב תפול המה בניך ובנותיך יקחו ואחריתך תאכל באש.
יחז	כג	26	והפשיטוך את-בגדיך ולקחו כלי תפארתך.
יחז	כג	27	והשבתי זמתך ממך ואת-זנותך מארץ מצרים ולא-תשאי עיניך אליהם ומצרים לא תזכרי-עוד.</P>
יחז	כג	28	כי כה אמר אדני יהוה הנני נתנך ביד אשר שנאת ביד אשר-נקעה נפשך מהם.
יחז	כג	29	ועשו אותך בשנאה ולקחו כל-יגיעך ועזבוך עירם ועריה ונגלה ערות זנוניך וזמתך ותזנותיך.
יחז	כג	30	עשה אלה לך בזנותך אחרי גוים על אשר-נטמאת בגלוליהם.
יחז	כג	31	בדרך אחותך הלכת ונתתי כוסה בידך.</P>
יחז	כג	32	כה אמר אדני יהוה כוס אחותך תשתי העמקה והרחבה תהיה לצחק וללעג מרבה להכיל.
יחז	כג	33	שכרון ויגון תמלאי כוס שמה ושממה כוס אחותך שמרון.
יחז	כג	34	ושתית אותה ומצית ואת-חרשיה תגרמי ושדיך תנתקי כי אני דברתי נאם אדני יהוה.</P>
יחז	כג	35	לכן כה אמר אדני יהוה יען שכחת אותי ותשליכי אותי אחרי גוך וגם-את שאי זמתך ואת-תזנותיך.</P>
יחז	כג	36	ויאמר יהוה אלי בן-אדם התשפוט את-אהלה ואת-אהליבה והגד להן את תועבותיהן.
יחז	כג	37	כי נאפו ודם בידיהן ואת-גלוליהן נאפו וגם את-בניהן אשר ילדו-לי העבירו להם לאכלה.
יחז	כג	38	עוד זאת עשו לי טמאו את-מקדשי ביום ההוא ואת-שבתותי חללו.
יחז	כג	39	ובשחטם את-בניהם לגלוליהם ויבאו אל-מקדשי ביום ההוא לחללו והנה-כה עשו בתוך ביתי.
יחז	כג	40	ואף כי תשלחנה לאנשים באים ממרחק אשר מלאך שלוח אליהם והנה-באו לאשר רחצת כחלת עיניך ועדית עדי.
יחז	כג	41	וישבת על-מטה כבודה ושלחן ערוך לפניה וקטרתי ושמני שמת עליה.
יחז	כג	42	וקול המון שלו בה ואל-אנשים מרב אדם מובאים סובאים ממדבר ויתנו צמידים אל-ידיהן ועטרת תפארת על-ראשיהן.
יחז	כג	43	ואמר לבלה נאופים עת יזנה תזנותה והיא.
יחז	כג	44	ויבוא אליה כבוא אל-אשה זונה כן באו אל-אהלה ואל-אהליבה אשת הזמה.
יחז	כג	45	ואנשים צדיקם המה ישפטו אותהם משפט נאפות ומשפט שפכות דם כי נאפת הנה ודם בידיהן.</P>
יחז	כג	46	כי כה אמר אדני יהוה העלה עליהם קהל ונתן אתהן לזעוה ולבז.
יחז	כג	47	ורגמו עליהן אבן קהל וברא אותהן בחרבותם בניהם ובנותיהם יהרגו ובתיהן באש ישרפו.
יחז	כג	48	והשבתי זמה מן-הארץ ונוסרו כל-הנשים ולא תעשינה כזמתכנה.
יחז	כג	49	ונתנו זמתכנה עליכן וחטאי גלוליכן תשאינה וידעתם כי אני אדני יהוה.</P>
יחז	כד	1	ויהי דבר-יהוה אלי בשנה התשיעית בחדש העשירי בעשור לחדש לאמר.
יחז	כד	2	בן-אדם כתוב-לך את-שם היום את-עצם היום הזה סמך מלך-בבל אל-ירושלם בעצם היום הזה.
יחז	כד	3	ומשל אל-בית-המרי משל ואמרת אליהם כה אמר אדני יהוה שפת הסיר שפת וגם-יצק בו מים.
יחז	כד	4	אסף נתחיה אליה כל-נתח טוב ירך וכתף מבחר עצמים מלא.
יחז	כד	5	מבחר הצאן לקוח וגם דור העצמים תחתיה רתח רתחיה גם-בשלו עצמיה בתוכה.</P>
יחז	כד	6	לכן כה-אמר אדני יהוה אוי עיר הדמים סיר אשר חלאתה בה וחלאתה לא יצאה ממנה לנתחיה לנתחיה הוציאה לא-נפל עליה גורל.
יחז	כד	7	כי דמה בתוכה היה על-צחיח סלע שמתהו לא שפכתהו על-הארץ לכסות עליו עפר.
יחז	כד	8	להעלות חמה לנקם נקם נתתי את-דמה על-צחיח סלע לבלתי הכסות.</P>
יחז	כד	9	לכן כה אמר אדני יהוה אוי עיר הדמים גם-אני אגדיל המדורה.
יחז	כד	10	הרבה העצים הדלק האש התם הבשר והרקח המרקחה והעצמות יחרו.
יחז	כד	11	והעמידה על-גחליה רקה למען תחם וחרה נחשתה ונתכה בתוכה טמאתה תתם חלאתה.
יחז	כד	12	תאנים הלאת ולא-תצא ממנה רבת חלאתה באש חלאתה.
יחז	כד	13	בטמאתך זמה יען טהרתיך ולא טהרת מטמאתך לא תטהרי-עוד עד-הניחי את-חמתי בך.
יחז	כד	14	אני יהוה דברתי באה ועשיתי לא-אפרע ולא-אחוס ולא אנחם כדרכיך וכעלילותיך שפטוך נאם אדני יהוה.</P>
יחז	כד	15	ויהי דבר-יהוה אלי לאמר.
יחז	כד	16	בן-אדם הנני לקח ממך את-מחמד עיניך במגפה ולא תספד ולא תבכה ולוא תבוא דמעתך.
יחז	כד	17	האנק דם מתים אבל לא-תעשה פארך חבוש עליך ונעליך תשים ברגליך ולא תעטה על-שפם ולחם אנשים לא תאכל.
יחז	כד	18	ואדבר אל-העם בבקר ותמת אשתי בערב ואעש בבקר כאשר צויתי.
יחז	כד	19	ויאמרו אלי העם הלא-תגיד לנו מה-אלה לנו כי אתה עשה.
יחז	כד	20	ואמר אליהם דבר-יהוה היה אלי לאמר.
יחז	כד	21	אמר לבית ישראל כה-אמר אדני יהוה הנני מחלל את-מקדשי גאון עזכם מחמד עיניכם ומחמל נפשכם ובניכם ובנותיכם אשר עזבתם בחרב יפלו.
יחז	כד	22	ועשיתם כאשר עשיתי על-שפם לא תעטו ולחם אנשים לא תאכלו.
יחז	כד	23	ופארכם על-ראשיכם ונעליכם ברגליכם לא תספדו ולא תבכו ונמקתם בעונתיכם ונהמתם איש אל-אחיו.
יחז	כד	24	והיה יחזקאל לכם למופת ככל אשר-עשה תעשו בבאה וידעתם כי אני אדני יהוה.</P>
יחז	כד	25	ואתה בן-אדם הלוא ביום קחתי מהם את-מעוזם משוש תפארתם את-מחמד עיניהם ואת-משא נפשם בניהם ובנותיהם.
יחז	כד	26	ביום ההוא יבוא הפליט אליך להשמעות אזנים.
יחז	כד	27	ביום ההוא יפתח פיך את-הפליט ותדבר ולא תאלם עוד והיית להם למופת וידעו כי-אני יהוה.</P>
יחז	כה	1	ויהי דבר-יהוה אלי לאמר.
יחז	כה	2	בן-אדם שים פניך אל-בני עמון והנבא עליהם.
יחז	כה	3	ואמרת לבני עמון שמעו דבר-אדני יהוה כה-אמר אדני יהוה יען אמרך האח אל-מקדשי כי-נחל ואל-אדמת ישראל כי נשמה ואל-בית יהודה כי הלכו בגולה.
יחז	כה	4	לכן הנני נתנך לבני-קדם למורשה וישבו טירותיהם בך ונתנו בך משכניהם המה יאכלו פריך והמה ישתו חלבך.
יחז	כה	5	ונתתי את-רבה לנוה גמלים ואת-בני עמון למרבץ-צאן וידעתם כי-אני יהוה.</P>
יחז	כה	6	כי כה אמר אדני יהוה יען מחאך יד ורקעך ברגל ותשמח בכל-שאטך בנפש אל-אדמת ישראל.
יחז	כה	7	לכן הנני נטיתי את-ידי עליך ונתתיך-לבג לגוים והכרתיך מן-העמים והאבדתיך מן-הארצות אשמידך וידעת כי-אני יהוה.</P>
יחז	כה	8	כה אמר אדני יהוה יען אמר מואב ושעיר הנה ככל-הגוים בית יהודה.
יחז	כה	9	לכן הנני פתח את-כתף מואב מהערים מעריו מקצהו צבי ארץ בית הישימת בעל מעון וקריתמה.
יחז	כה	10	לבני-קדם על-בני עמון ונתתיה למורשה למען לא-תזכר בני-עמון בגוים.
יחז	כה	11	ובמואב אעשה שפטים וידעו כי-אני יהוה.</P>
יחז	כה	12	כה אמר אדני יהוה יען עשות אדום בנקם נקם לבית יהודה ויאשמו אשום ונקמו בהם.
יחז	כה	13	לכן כה אמר אדני יהוה ונטתי ידי על-אדום והכרתי ממנה אדם ובהמה ונתתיה חרבה מתימן ודדנה בחרב יפלו.
יחז	כה	14	ונתתי את-נקמתי באדום ביד עמי ישראל ועשו באדום כאפי וכחמתי וידעו את-נקמתי נאם אדני יהוה.
יחז	כה	15	כה אמר אדני יהוה יען עשות פלשתים בנקמה וינקמו נקם בשאט בנפש למשחית איבת עולם.
יחז	כה	16	לכן כה אמר אדני יהוה הנני נוטה ידי על-פלשתים והכרתי את-כרתים והאבדתי את-שארית חוף הים.
יחז	כה	17	ועשיתי בם נקמות גדלות בתוכחות חמה וידעו כי-אני יהוה בתתי את-נקמתי בם.</P>
יחז	כו	1	ויהי בעשתי-עשרה שנה באחד לחדש היה דבר-יהוה אלי לאמר.
יחז	כו	2	בן-אדם יען אשר-אמרה צר על-ירושלם האח נשברה דלתות העמים נסבה אלי אמלאה החרבה.
יחז	כו	3	לכן כה אמר אדני יהוה הנני עליך צר והעליתי עליך גוים רבים כהעלות הים לגליו.
יחז	כו	4	ושחתו חמות צר והרסו מגדליה וסחיתי עפרה ממנה ונתתי אותה לצחיח סלע.
יחז	כו	5	משטח חרמים תהיה בתוך הים כי אני דברתי נאם אדני יהוה והיתה לבז לגוים.
יחז	כו	6	ובנותיה אשר בשדה בחרב תהרגנה וידעו כי-אני יהוה.</P>
יחז	כו	7	כי כה אמר אדני יהוה הנני מביא אל-צר נבוכדראצר מלך-בבל מצפון מלך מלכים בסוס וברכב ובפרשים וקהל ועם-רב.
יחז	כו	8	בנותיך בשדה בחרב יהרג ונתן עליך דיק ושפך עליך סללה והקים עליך צנה.
יחז	כו	9	ומחי קבלו יתן בחמותיך ומגדלתיך יתץ בחרבותיו.
יחז	כו	10	משפעת סוסיו יכסך אבקם מקול פרש וגלגל ורכב תרעשנה חומותיך בבאו בשעריך כמבואי עיר מבקעה.
יחז	כו	11	בפרסות סוסיו ירמס את-כל-חוצותיך עמך בחרב יהרג ומצבות עזך לארץ תרד.
יחז	כו	12	ושללו חילך ובזזו רכלתך והרסו חומותיך ובתי חמדתך יתצו ואבניך ועציך ועפרך בתוך מים ישימו.
יחז	כו	13	והשבתי המון שיריך וקול כנוריך לא ישמע עוד.
יחז	כו	14	ונתתיך לצחיח סלע משטח חרמים תהיה לא תבנה עוד כי אני יהוה דברתי נאם אדני יהוה.</P>
יחז	כו	15	כה אמר אדני יהוה לצור הלא מקול מפלתך באנק חלל בהרג הרג בתוכך ירעשו האיים.
יחז	כו	16	וירדו מעל כסאותם כל נשיאי הים והסירו את-מעיליהם ואת-בגדי רקמתם יפשטו חרדות ילבשו על-הארץ ישבו וחרדו לרגעים ושממו עליך.
יחז	כו	17	ונשאו עליך קינה ואמרו לך איך אבדת נושבת מימים העיר ההללה אשר היתה חזקה בים היא וישביה אשר-נתנו חתיתם לכל-יושביה.
יחז	כו	18	עתה יחרדו האין יום מפלתך ונבהלו האיים אשר-בים מצאתך.</P>
יחז	כו	19	כי כה אמר אדני יהוה בתתי אתך עיר נחרבת כערים אשר לא-נושבו בהעלות עליך את-תהום וכסוך המים הרבים.
יחז	כו	20	והורדתיך את-יורדי בור אל-עם עולם והושבתיך בארץ תחתיות כחרבות מעולם את-יורדי בור למען לא תשבי ונתתי צבי בארץ חיים.
יחז	כו	21	בלהות אתנך ואינך ותבקשי ולא-תמצאי עוד לעולם נאם אדני יהוה.</P>
יחז	כז	1	ויהי דבר-יהוה אלי לאמר.
יחז	כז	2	ואתה בן-אדם שא על-צר קינה.
יחז	כז	3	ואמרת לצור הישבתי על-מבואת ים רכלת העמים אל-איים רבים כה אמר אדני יהוה צור את אמרת אני כלילת יפי.
יחז	כז	4	בלב ימים גבוליך בניך כללו יפיך.
יחז	כז	5	ברושים משניר בנו לך את כל-לחתים ארז מלבנון לקחו לעשות תרן עליך.
יחז	כז	6	אלונים מבשן עשו משוטיך קרשך עשו-שן בת-אשרים מאיי כתים.
יחז	כז	7	שש-ברקמה ממצרים היה מפרשך להיות לך לנס תכלת וארגמן מאיי אלישה היה מכסך.
יחז	כז	8	ישבי צידון וארוד היו שטים לך חכמיך צור היו בך המה חבליך.
יחז	כז	9	זקני גבל וחכמיה היו בך מחזיקי בדקך כל-אניות הים ומלחיהם היו בך לערב מערבך.
יחז	כז	10	פרס ולוד ופוט היו בחילך אנשי מלחמתך מגן וכובע תלו-בך המה נתנו הדרך.
יחז	כז	11	בני ארוד וחילך על-חומותיך סביב וגמדים במגדלותיך היו שלטיהם תלו על-חומותיך סביב המה כללו יפיך.
יחז	כז	12	תרשיש סחרתך מרב כל-הון בכסף ברזל בדיל ועופרת נתנו עזבוניך.
יחז	כז	13	יון תבל ומשך המה רכליך בנפש אדם וכלי נחשת נתנו מערבך.
יחז	כז	14	מבית תוגרמה סוסים ופרשים ופרדים נתנו עזבוניך.
יחז	כז	15	בני דדן רכליך איים רבים סחרת ידך קרנות שן והובנים השיבו אשכרך.
יחז	כז	16	ארם סחרתך מרב מעשיך בנפך ארגמן ורקמה ובוץ וראמת וכדכד נתנו בעזבוניך.
יחז	כז	17	יהודה וארץ ישראל המה רכליך בחטי מנית ופנג ודבש ושמן וצרי נתנו מערבך.
יחז	כז	18	דמשק סחרתך ברב מעשיך מרב כל-הון ביין חלבון וצמר צחר.
יחז	כז	19	ודן ויון מאוזל בעזבוניך נתנו ברזל עשות קדה וקנה במערבך היה.
יחז	כז	20	דדן רכלתך בבגדי-חפש לרכבה.
יחז	כז	21	ערב וכל-נשיאי קדר המה סחרי ידך בכרים ואילים ועתודים בם סחריך.
יחז	כז	22	רכלי שבא ורעמה המה רכליך בראש כל-בשם ובכל-אבן יקרה וזהב נתנו עזבוניך.
יחז	כז	23	חרן וכנה ועדן רכלי שבא אשור כלמד רכלתך.
יחז	כז	24	המה רכליך במכללים בגלומי תכלת ורקמה ובגנזי ברמים בחבלים חבשים וארזים במרכלתך.
יחז	כז	25	אניות תרשיש שרותיך מערבך ותמלאי ותכבדי מאד בלב ימים.
יחז	כז	26	במים רבים הביאוך השטים אתך רוח הקדים שברך בלב ימים.
יחז	כז	27	הונך ועזבוניך מערבך מלחיך וחבליך מחזיקי בדקך וערבי מערבך וכל-אנשי מלחמתך אשר-בך ובכל-קהלך אשר בתוכך יפלו בלב ימים ביום מפלתך.
יחז	כז	28	לקול זעקת חבליך ירעשו מגרשות.
יחז	כז	29	וירדו מאניותיהם כל תפשי משוט מלחים כל חבלי הים אל-הארץ יעמדו.
יחז	כז	30	והשמיעו עליך בקולם ויזעקו מרה ויעלו עפר על-ראשיהם באפר יתפלשו.
יחז	כז	31	והקריחו אליך קרחה וחגרו שקים ובכו אליך במר-נפש מספד מר.
יחז	כז	32	ונשאו אליך בניהם קינה וקוננו עליך מי כצור כדמה בתוך הים.
יחז	כז	33	בצאת עזבוניך מימים השבעת עמים רבים ברב הוניך ומערביך העשרת מלכי-ארץ.
יחז	כז	34	עת נשברת מימים במעמקי-מים מערבך וכל-קהלך בתוכך נפלו.
יחז	כז	35	כל ישבי האיים שממו עליך ומלכיהם שערו שער רעמו פנים.
יחז	כז	36	סחרים בעמים שרקו עליך בלהות היית ואינך עד-עולם.</P>
יחז	כח	1	ויהי דבר-יהוה אלי לאמר.
יחז	כח	2	בן-אדם אמר לנגיד צר כה-אמר אדני יהוה יען גבה לבך ותאמר אל אני מושב אלהים ישבתי בלב ימים ואתה אדם ולא-אל ותתן לבך כלב אלהים.
יחז	כח	3	הנה חכם אתה מדנאל כל-סתום לא עממוך.
יחז	כח	4	בחכמתך ובתבונתך עשית לך חיל ותעש זהב וכסף באוצרותיך.
יחז	כח	5	ברב חכמתך ברכלתך הרבית חילך ויגבה לבבך בחילך.</P>
יחז	כח	6	לכן כה אמר אדני יהוה יען תתך את-לבבך כלב אלהים.
יחז	כח	7	לכן הנני מביא עליך זרים עריצי גוים והריקו חרבותם על-יפי חכמתך וחללו יפעתך.
יחז	כח	8	לשחת יורדוך ומתה ממותי חלל בלב ימים.
יחז	כח	9	האמר תאמר אלהים אני לפני הרגך ואתה אדם ולא-אל ביד מחלליך.
יחז	כח	10	מותי ערלים תמות ביד-זרים כי אני דברתי נאם אדני יהוה.</P>
יחז	כח	11	ויהי דבר-יהוה אלי לאמר.
יחז	כח	12	בן-אדם שא קינה על-מלך צור ואמרת לו כה אמר אדני יהוה אתה חותם תכנית מלא חכמה וכליל יפי.
יחז	כח	13	בעדן גן-אלהים היית כל-אבן יקרה מסכתך אדם פטדה ויהלם תרשיש שהם וישפה ספיר נפך וברקת וזהב מלאכת תפיך ונקביך בך ביום הבראך כוננו.
יחז	כח	14	את-כרוב ממשח הסוכך ונתתיך בהר קדש אלהים היית בתוך אבני-אש התהלכת.
יחז	כח	15	תמים אתה בדרכיך מיום הבראך עד-נמצא עולתה בך.
יחז	כח	16	ברב רכלתך מלו תוכך חמס ותחטא ואחללך מהר אלהים ואבדך כרוב הסכך מתוך אבני-אש.
יחז	כח	17	גבה לבך ביפיך שחת חכמתך על-יפעתך על-ארץ השלכתיך לפני מלכים נתתיך לראוה בך.
יחז	כח	18	מרב עוניך בעול רכלתך חללת מקדשיך ואוצא-אש מתוכך היא אכלתך ואתנך לאפר על-הארץ לעיני כל-ראיך.
יחז	כח	19	כל-יודעיך בעמים שממו עליך בלהות היית ואינך עד-עולם.</P>
יחז	כח	20	ויהי דבר-יהוה אלי לאמר.
יחז	כח	21	בן-אדם שים פניך אל-צידון והנבא עליה.
יחז	כח	22	ואמרת כה אמר אדני יהוה הנני עליך צידון ונכבדתי בתוכך וידעו כי-אני יהוה בעשותי בה שפטים ונקדשתי בה.
יחז	כח	23	ושלחתי-בה דבר ודם בחוצותיה ונפלל חלל בתוכה בחרב עליה מסביב וידעו כי-אני יהוה.
יחז	כח	24	ולא-יהיה עוד לבית ישראל סלון ממאיר וקוץ מכאב מכל סביבתם השאטים אותם וידעו כי אני אדני יהוה.</P>
יחז	כח	25	כה-אמר אדני יהוה בקבצי את-בית ישראל מן-העמים אשר נפצו בם ונקדשתי בם לעיני הגוים וישבו על-אדמתם אשר נתתי לעבדי ליעקב.
יחז	כח	26	וישבו עליה לבטח ובנו בתים ונטעו כרמים וישבו לבטח בעשותי שפטים בכל השאטים אתם מסביבותם וידעו כי אני יהוה אלהיהם.</P>
יחז	כט	1	בשנה העשירית בעשרי בשנים עשר לחדש היה דבר-יהוה אלי לאמר.
יחז	כט	2	בן-אדם שים פניך על-פרעה מלך מצרים והנבא עליו ועל-מצרים כלה.
יחז	כט	3	דבר ואמרת כה-אמר אדני יהוה הנני עליך פרעה מלך-מצרים התנים הגדול הרבץ בתוך יאריו אשר אמר לי יארי ואני עשיתני.
יחז	כט	4	ונתתי חחיים בלחייך והדבקתי דגת-יאריך בקשקשתיך והעליתיך מתוך יאריך ואת כל-דגת יאריך בקשקשתיך תדבק.
יחז	כט	5	ונטשתיך המדברה אותך ואת כל-דגת יאריך על-פני השדה תפול לא תאסף ולא תקבץ לחית הארץ ולעוף השמים נתתיך לאכלה.
יחז	כט	6	וידעו כל-ישבי מצרים כי אני יהוה יען היותם משענת קנה לבית ישראל.
יחז	כט	7	בתפשם בך בכפך תרוץ ובקעת להם כל-כתף ובהשענם עליך תשבר והעמדת להם כל-מתנים.</P>
יחז	כט	8	לכן כה אמר אדני יהוה הנני מביא עליך חרב והכרתי ממך אדם ובהמה.
יחז	כט	9	והיתה ארץ-מצרים לשממה וחרבה וידעו כי-אני יהוה יען אמר יאר לי ואני עשיתי.
יחז	כט	10	לכן הנני אליך ואל-יאריך ונתתי את-ארץ מצרים לחרבות חרב שממה ממגדל סונה ועד-גבול כוש.
יחז	כט	11	לא תעבר-בה רגל אדם ורגל בהמה לא תעבר-בה ולא תשב ארבעים שנה.
יחז	כט	12	ונתתי את-ארץ מצרים שממה בתוך ארצות נשמות ועריה בתוך ערים מחרבות תהיין שממה ארבעים שנה והפצתי את-מצרים בגוים וזריתים בארצות.</P>
יחז	כט	13	כי כה אמר אדני יהוה מקץ ארבעים שנה אקבץ את-מצרים מן-העמים אשר-נפצו שמה.
יחז	כט	14	ושבתי את-שבות מצרים והשבתי אתם ארץ פתרוס על-ארץ מכורתם והיו שם ממלכה שפלה.
יחז	כט	15	מן-הממלכות תהיה שפלה ולא-תתנשא עוד על-הגוים והמעטתים לבלתי רדות בגוים.
יחז	כט	16	ולא יהיה-עוד לבית ישראל למבטח מזכיר עון בפנותם אחריהם וידעו כי אני אדני יהוה.</P>
יחז	כט	17	ויהי בעשרים ושבע שנה בראשון באחד לחדש היה דבר-יהוה אלי לאמר.
יחז	כט	18	בן-אדם נבוכדראצר מלך-בבל העביד את-חילו עבדה גדלה אל-צר כל-ראש מקרח וכל-כתף מרוטה ושכר לא-היה לו ולחילו מצר על-העבדה אשר-עבד עליה.</P>
יחז	כט	19	לכן כה אמר אדני יהוה הנני נתן לנבוכדראצר מלך-בבל את-ארץ מצרים ונשא המנה ושלל שללה ובזז בזה והיתה שכר לחילו.
יחז	כט	20	פעלתו אשר-עבד בה נתתי לו את-ארץ מצרים אשר עשו לי נאם אדני יהוה.
יחז	כט	21	ביום ההוא אצמיח קרן לבית ישראל ולך אתן פתחון-פה בתוכם וידעו כי-אני יהוה.</P>
יחז	ל	1	ויהי דבר-יהוה אלי לאמר.
יחז	ל	2	בן-אדם הנבא ואמרת כה אמר אדני יהוה הילילו הה ליום.
יחז	ל	3	כי-קרוב יום וקרוב יום ליהוה יום ענן עת גוים יהיה.
יחז	ל	4	ובאה חרב במצרים והיתה חלחלה בכוש בנפל חלל במצרים ולקחו המונה ונהרסו יסודתיה.
יחז	ל	5	כוש ופוט ולוד וכל-הערב וכוב ובני ארץ הברית אתם בחרב יפלו.</P>
יחז	ל	6	כה אמר יהוה ונפלו סמכי מצרים וירד גאון עזה ממגדל סונה בחרב יפלו-בה נאם אדני יהוה.
יחז	ל	7	ונשמו בתוך ארצות נשמות ועריו בתוך-ערים נחרבות תהיינה.
יחז	ל	8	וידעו כי-אני יהוה בתתי-אש במצרים ונשברו כל-עזריה.
יחז	ל	9	ביום ההוא יצאו מלאכים מלפני בצים להחריד את-כוש בטח והיתה חלחלה בהם ביום מצרים כי הנה באה.</P>
יחז	ל	10	כה אמר אדני יהוה והשבתי את-המון מצרים ביד נבוכדראצר מלך-בבל.
יחז	ל	11	הוא ועמו אתו עריצי גוים מובאים לשחת הארץ והריקו חרבותם על-מצרים ומלאו את-הארץ חלל.
יחז	ל	12	ונתתי יארים חרבה ומכרתי את-הארץ ביד-רעים והשמתי ארץ ומלאה ביד-זרים אני יהוה דברתי.</P>
יחז	ל	13	כה-אמר אדני יהוה והאבדתי גלולים והשבתי אלילים מנף ונשיא מארץ-מצרים לא יהיה-עוד ונתתי יראה בארץ מצרים.
יחז	ל	14	והשמתי את-פתרוס ונתתי אש בצען ועשיתי שפטים בנא.
יחז	ל	15	ושפכתי חמתי על-סין מעוז מצרים והכרתי את-המון נא.
יחז	ל	16	ונתתי אש במצרים חול תחיל סין ונא תהיה להבקע ונף צרי יומם.
יחז	ל	17	בחורי און ופי-בסת בחרב יפלו והנה בשבי תלכנה.
יחז	ל	18	ובתחפנחס חשך היום בשברי-שם את-מטות מצרים ונשבת-בה גאון עזה היא ענן יכסנה ובנותיה בשבי תלכנה.
יחז	ל	19	ועשיתי שפטים במצרים וידעו כי-אני יהוה.</P>
יחז	ל	20	ויהי באחת עשרה שנה בראשון בשבעה לחדש היה דבר-יהוה אלי לאמר.
יחז	ל	21	בן-אדם את-זרוע פרעה מלך-מצרים שברתי והנה לא-חבשה לתת רפאות לשום חתול לחבשה לחזקה לתפש בחרב.</P>
יחז	ל	22	לכן כה-אמר אדני יהוה הנני אל-פרעה מלך-מצרים ושברתי את-זרעתיו את-החזקה ואת-הנשברת והפלתי את-החרב מידו.
יחז	ל	23	והפצותי את-מצרים בגוים וזריתם בארצות.
יחז	ל	24	וחזקתי את-זרעות מלך בבל ונתתי את-חרבי בידו ושברתי את-זרעות פרעה ונאק נאקות חלל לפניו.
יחז	ל	25	והחזקתי את-זרעות מלך בבל וזרעות פרעה תפלנה וידעו כי-אני יהוה בתתי חרבי ביד מלך-בבל ונטה אותה אל-ארץ מצרים.
יחז	ל	26	והפצותי את-מצרים בגוים וזריתי אותם בארצות וידעו כי-אני יהוה.</P>
יחז	לא	1	ויהי באחת עשרה שנה בשלישי באחד לחדש היה דבר-יהוה אלי לאמר.
יחז	לא	2	בן-אדם אמר אל-פרעה מלך-מצרים ואל-המונו אל-מי דמית בגדלך.
יחז	לא	3	הנה אשור ארז בלבנון יפה ענף וחרש מצל וגבה קומה ובין עבתים היתה צמרתו.
יחז	לא	4	מים גדלוהו תהום רממתהו את-נהרתיה הלך סביבות מטעה ואת-תעלתיה שלחה אל כל-עצי השדה.
יחז	לא	5	על-כן גבהא קמתו מכל עצי השדה ותרבינה סרעפתיו ותארכנה פארתו ממים רבים בשלחו.
יחז	לא	6	בסעפתיו קננו כל-עוף השמים ותחת פארתיו ילדו כל חית השדה ובצלו ישבו כל גוים רבים.
יחז	לא	7	וייף בגדלו בארך דליותיו כי-היה שרשו אל-מים רבים.
יחז	לא	8	ארזים לא-עממהו בגן-אלהים ברושים לא דמו אל-סעפתיו וערמנים לא-היו כפארתיו כל-עץ בגן-אלהים לא-דמה אליו ביפיו.
יחז	לא	9	יפה עשיתיו ברב דליותיו ויקנאהו כל-עצי-עדן אשר בגן האלהים.</P>
יחז	לא	10	לכן כה אמר אדני יהוה יען אשר גבהת בקומה ויתן צמרתו אל-בין עבותים ורם לבבו בגבהו.
יחז	לא	11	ואתנהו ביד איל גוים עשו יעשה לו כרשעו גרשתהו.
יחז	לא	12	ויכרתהו זרים עריצי גוים ויטשהו אל-ההרים ובכל-גאיות נפלו דליותיו ותשברנה פארתיו בכל אפיקי הארץ וירדו מצלו כל-עמי הארץ ויטשהו.
יחז	לא	13	על-מפלתו ישכנו כל-עוף השמים ואל-פארתיו היו כל חית השדה.
יחז	לא	14	למען אשר לא-יגבהו בקומתם כל-עצי-מים ולא-יתנו את-צמרתם אל-בין עבתים ולא-יעמדו אליהם בגבהם כל-שתי מים כי-כלם נתנו למות אל-ארץ תחתית בתוך בני אדם אל-יורדי בור.
יחז	לא	15	כה-אמר אדני יהוה ביום רדתו שאולה האבלתי כסתי עליו את-תהום ואמנע נהרותיה ויכלאו מים רבים ואקדר עליו לבנון וכל-עצי השדה עליו עלפה.
יחז	לא	16	מקול מפלתו הרעשתי גוים בהורדי אתו שאולה את-יורדי בור וינחמו בארץ תחתית כל-עצי-עדן מבחר וטוב-לבנון כל-שתי מים.
יחז	לא	17	גם-הם אתו ירדו שאולה אל-חללי-חרב וזרעו ישבו בצלו בתוך גוים.
יחז	לא	18	אל-מי דמית ככה בכבוד ובגדל בעצי-עדן והורדת את-עצי-עדן אל-ארץ תחתית בתוך ערלים תשכב את-חללי-חרב הוא פרעה וכל-המונה נאם אדני יהוה.</P>
יחז	לב	1	ויהי בשתי עשרה שנה בשני-עשר חדש באחד לחדש היה דבר-יהוה אלי לאמר.
יחז	לב	2	בן-אדם שא קינה על-פרעה מלך-מצרים ואמרת אליו כפיר גוים נדמית ואתה כתנים בימים ותגח בנהרותיך ותדלח-מים ברגליך ותרפס נהרותם.</P>
יחז	לב	3	כה אמר אדני יהוה ופרשתי עליך את-רשתי בקהל עמים רבים והעלוך בחרמי.
יחז	לב	4	ונטשתיך בארץ על-פני השדה אטילך והשכנתי עליך כל-עוף השמים והשבעתי ממך חית כל-הארץ.
יחז	לב	5	ונתתי את-בשרך על-ההרים ומלאתי הגאיות רמותך.
יחז	לב	6	והשקיתי ארץ צפתך מדמך אל-ההרים ואפקים ימלאון ממך.
יחז	לב	7	וכסיתי בכבותך שמים והקדרתי את-ככביהם שמש בענן אכסנו וירח לא-יאיר אורו.
יחז	לב	8	כל-מאורי אור בשמים אקדירם עליך ונתתי חשך על-ארצך נאם אדני יהוה.
יחז	לב	9	והכעסתי לב עמים רבים בהביאי שברך בגוים על-ארצות אשר לא-ידעתם.
יחז	לב	10	והשמותי עליך עמים רבים ומלכיהם ישערו עליך שער בעופפי חרבי על-פניהם וחרדו לרגעים איש לנפשו ביום מפלתך.</P>
יחז	לב	11	כי כה אמר אדני יהוה חרב מלך-בבל תבואך.
יחז	לב	12	בחרבות גבורים אפיל המונך עריצי גוים כלם ושדדו את-גאון מצרים ונשמד כל-המונה.
יחז	לב	13	והאבדתי את-כל-בהמתה מעל מים רבים ולא תדלחם רגל-אדם עוד ופרסות בהמה לא תדלחם.
יחז	לב	14	אז אשקיע מימיהם ונהרותם כשמן אוליך נאם אדני יהוה.
יחז	לב	15	בתתי את-ארץ מצרים שממה ונשמה ארץ ממלאה בהכותי את-כל-יושבי בה וידעו כי-אני יהוה.
יחז	לב	16	קינה היא וקוננוה בנות הגוים תקוננה אותה על-מצרים ועל-כל-המונה תקוננה אותה נאם אדני יהוה.</P>
יחז	לב	17	ויהי בשתי עשרה שנה בחמשה עשר לחדש היה דבר-יהוה אלי לאמר.
יחז	לב	18	בן-אדם נהה על-המון מצרים והורדהו אותה ובנות גוים אדרם אל-ארץ תחתיות את-יורדי בור.
יחז	לב	19	ממי נעמת רדה והשכבה את-ערלים.
יחז	לב	20	בתוך חללי-חרב יפלו חרב נתנה משכו אותה וכל-המוניה.
יחז	לב	21	ידברו-לו אלי גבורים מתוך שאול את-עזריו ירדו שכבו הערלים חללי-חרב.
יחז	לב	22	שם אשור וכל-קהלה סביבותיו קברתיו כלם חללים הנפלים בחרב.
יחז	לב	23	אשר נתנו קברתיה בירכתי-בור ויהי קהלה סביבות קברתה כלם חללים נפלים בחרב אשר-נתנו חתית בארץ חיים.
יחז	לב	24	שם עילם וכל-המונה סביבות קברתה כלם חללים הנפלים בחרב אשר-ירדו ערלים אל-ארץ תחתיות אשר נתנו חתיתם בארץ חיים וישאו כלמתם את-יורדי בור.
יחז	לב	25	בתוך חללים נתנו משכב לה בכל-המונה סביבותיו קברתה כלם ערלים חללי-חרב כי-נתן חתיתם בארץ חיים וישאו כלמתם את-יורדי בור בתוך חללים נתן.
יחז	לב	26	שם משך תבל וכל-המונה סביבותיו קברותיה כלם ערלים מחללי חרב כי-נתנו חתיתם בארץ חיים.
יחז	לב	27	ולא ישכבו את-גבורים נפלים מערלים אשר ירדו-שאול בכלי-מלחמתם ויתנו את-חרבותם תחת ראשיהם ותהי עונתם על-עצמותם כי-חתית גבורים בארץ חיים.
יחז	לב	28	ואתה בתוך ערלים תשבר ותשכב את-חללי-חרב.
יחז	לב	29	שמה אדום מלכיה וכל-נשיאיה אשר-נתנו בגבורתם את-חללי-חרב המה את-ערלים ישכבו ואת-ירדי בור.
יחז	לב	30	שמה נסיכי צפון כלם וכל-צדני אשר-ירדו את-חללים בחתיתם מגבורתם בושים וישכבו ערלים את-חללי-חרב וישאו כלמתם את-יורדי בור.
יחז	לב	31	אותם יראה פרעה ונחם על-כל-המונה חללי-חרב פרעה וכל-חילו נאם אדני יהוה.
יחז	לב	32	כי-נתתי את-חתיתו בארץ חיים והשכב בתוך ערלים את-חללי-חרב פרעה וכל-המונה נאם אדני יהוה.</P>
יחז	לג	1	ויהי דבר-יהוה אלי לאמר.
יחז	לג	2	בן-אדם דבר אל-בני-עמך ואמרת אליהם ארץ כי-אביא עליה חרב ולקחו עם-הארץ איש אחד מקציהם ונתנו אתו להם לצפה.
יחז	לג	3	וראה את-החרב באה על-הארץ ותקע בשופר והזהיר את-העם.
יחז	לג	4	ושמע השמע את-קול השופר ולא נזהר ותבוא חרב ותקחהו דמו בראשו יהיה.
יחז	לג	5	את קול השופר שמע ולא נזהר דמו בו יהיה והוא נזהר נפשו מלט.
יחז	לג	6	והצפה כי-יראה את-החרב באה ולא-תקע בשופר והעם לא-נזהר ותבוא חרב ותקח מהם נפש הוא בעונו נלקח ודמו מיד-הצפה אדרש.</P>
יחז	לג	7	ואתה בן-אדם צפה נתתיך לבית ישראל ושמעת מפי דבר והזהרת אתם ממני.
יחז	לג	8	באמרי לרשע רשע מות תמות ולא דברת להזהיר רשע מדרכו הוא רשע בעונו ימות ודמו מידך אבקש.
יחז	לג	9	ואתה כי-הזהרת רשע מדרכו לשוב ממנה ולא-שב מדרכו הוא בעונו ימות ואתה נפשך הצלת.</P>
יחז	לג	10	ואתה בן-אדם אמר אל-בית ישראל כן אמרתם לאמר כי-פשעינו וחטאתינו עלינו ובם אנחנו נמקים ואיך נחיה.
יחז	לג	11	אמר אליהם חי-אני נאם אדני יהוה אם-אחפץ במות הרשע כי אם-בשוב רשע מדרכו וחיה שובו שובו מדרכיכם הרעים ולמה תמותו בית ישראל.</P>
יחז	לג	12	ואתה בן-אדם אמר אל-בני-עמך צדקת הצדיק לא תצילנו ביום פשעו ורשעת הרשע לא-יכשל בה ביום שובו מרשעו וצדיק לא יוכל לחיות בה ביום חטאתו.
יחז	לג	13	באמרי לצדיק חיה יחיה והוא-בטח על-צדקתו ועשה עול כל-צדקתו לא תזכרנה ובעולו אשר-עשה בו ימות.
יחז	לג	14	ובאמרי לרשע מות תמות ושב מחטאתו ועשה משפט וצדקה.
יחז	לג	15	חבל ישיב רשע גזלה ישלם בחקות החיים הלך לבלתי עשות עול חיו יחיה לא ימות.
יחז	לג	16	כל-חטאתו אשר חטא לא תזכרנה לו משפט וצדקה עשה חיו יחיה.
יחז	לג	17	ואמרו בני עמך לא יתכן דרך אדני והמה דרכם לא-יתכן.
יחז	לג	18	בשוב-צדיק מצדקתו ועשה עול ומת בהם.
יחז	לג	19	ובשוב רשע מרשעתו ועשה משפט וצדקה עליהם הוא יחיה.
יחז	לג	20	ואמרתם לא יתכן דרך אדני איש כדרכיו אשפוט אתכם בית ישראל.</P>
יחז	לג	21	ויהי בשתי עשרה שנה בעשרי בחמשה לחדש לגלותנו בא-אלי הפליט מירושלם לאמר הכתה העיר.
יחז	לג	22	ויד-יהוה היתה אלי בערב לפני בוא הפליט ויפתח את-פי עד-בוא אלי בבקר ויפתח פי ולא נאלמתי עוד.</P>
יחז	לג	23	ויהי דבר-יהוה אלי לאמר.
יחז	לג	24	בן-אדם ישבי החרבות האלה על-אדמת ישראל אמרים לאמר אחד היה אברהם ויירש את-הארץ ואנחנו רבים לנו נתנה הארץ למורשה.</P>
יחז	לג	25	לכן אמר אליהם כה-אמר אדני יהוה על-הדם תאכלו ועינכם תשאו אל-גלוליכם ודם תשפכו והארץ תירשו.
יחז	לג	26	עמדתם על-חרבכם עשיתן תועבה ואיש את-אשת רעהו טמאתם והארץ תירשו.</P>
יחז	לג	27	כה-תאמר אלהם כה-אמר אדני יהוה חי-אני אם-לא אשר בחרבות בחרב יפלו ואשר על-פני השדה לחיה נתתיו לאכלו ואשר במצדות ובמערות בדבר ימותו.
יחז	לג	28	ונתתי את-הארץ שממה ומשמה ונשבת גאון עזה ושממו הרי ישראל מאין עובר.
יחז	לג	29	וידעו כי-אני יהוה בתתי את-הארץ שממה ומשמה על כל-תועבתם אשר עשו.</P>
יחז	לג	30	ואתה בן-אדם בני עמך הנדברים בך אצל הקירות ובפתחי הבתים ודבר-חד את-אחד איש את-אחיו לאמר באו-נא ושמעו מה הדבר היוצא מאת יהוה.
יחז	לג	31	ויבואו אליך כמבוא-עם וישבו לפניך עמי ושמעו את-דבריך ואותם לא יעשו כי-עגבים בפיהם המה עשים אחרי בצעם לבם הלך.
יחז	לג	32	והנך להם כשיר עגבים יפה קול ומטב נגן ושמעו את-דבריך ועשים אינם אותם.
יחז	לג	33	ובבאה הנה באה וידעו כי נביא היה בתוכם.</P>
יחז	לד	1	ויהי דבר-יהוה אלי לאמר.
יחז	לד	2	בן-אדם הנבא על-רועי ישראל הנבא ואמרת אליהם לרעים כה אמר אדני יהוה הוי רעי-ישראל אשר היו רעים אותם הלוא הצאן ירעו הרעים.
יחז	לד	3	את-החלב תאכלו ואת-הצמר תלבשו הבריאה תזבחו הצאן לא תרעו.
יחז	לד	4	את-הנחלות לא חזקתם ואת-החולה לא-רפאתם ולנשברת לא חבשתם ואת-הנדחת לא השבתם ואת-האבדת לא בקשתם ובחזקה רדיתם אתם ובפרך.
יחז	לד	5	ותפוצינה מבלי רעה ותהיינה לאכלה לכל-חית השדה ותפוצינה.
יחז	לד	6	ישגו צאני בכל-ההרים ועל כל-גבעה רמה ועל כל-פני הארץ נפצו צאני ואין דורש ואין מבקש.
יחז	לד	7	לכן רעים שמעו את-דבר יהוה.
יחז	לד	8	חי-אני נאם אדני יהוה אם-לא יען היות-צאני לבז ותהיינה צאני לאכלה לכל-חית השדה מאין רעה ולא-דרשו רעי את-צאני וירעו הרעים אותם ואת-צאני לא רעו.
יחז	לד	9	לכן הרעים שמעו דבר-יהוה.
יחז	לד	10	כה-אמר אדני יהוה הנני אל-הרעים ודרשתי את-צאני מידם והשבתים מרעות צאן ולא-ירעו עוד הרעים אותם והצלתי צאני מפיהם ולא-תהיין להם לאכלה.</P>
יחז	לד	11	כי כה אמר אדני יהוה הנני-אני ודרשתי את-צאני ובקרתים.
יחז	לד	12	כבקרת רעה עדרו ביום-היותו בתוך-צאנו נפרשות כן אבקר את-צאני והצלתי אתהם מכל-המקומת אשר נפצו שם ביום ענן וערפל.
יחז	לד	13	והוצאתים מן-העמים וקבצתים מן-הארצות והביאתים אל-אדמתם ורעיתים אל-הרי ישראל באפיקים ובכל מושבי הארץ.
יחז	לד	14	במרעה-טוב ארעה אתם ובהרי מרום-ישראל יהיה נוהם שם תרבצנה בנוה טוב ומרעה שמן תרעינה אל-הרי ישראל.
יחז	לד	15	אני ארעה צאני ואני ארביצם נאם אדני יהוה.
יחז	לד	16	את-האבדת אבקש ואת-הנדחת אשיב ולנשברת אחבש ואת-החולה אחזק ואת-השמנה ואת-החזקה אשמיד ארענה במשפט.
יחז	לד	17	ואתנה צאני כה אמר אדני יהוה הנני שפט בין-שה לשה לאילים ולעתודים.
יחז	לד	18	המעט מכם המרעה הטוב תרעו ויתר מרעיכם תרמסו ברגליכם ומשקע-מים תשתו ואת הנותרים ברגליכם תרפשון.
יחז	לד	19	וצאני מרמס רגליכם תרעינה ומרפש רגליכם תשתינה.</P>
יחז	לד	20	לכן כה אמר אדני יהוה אליהם הנני-אני ושפטתי בין-שה בריה ובין שה רזה.
יחז	לד	21	יען בצד ובכתף תהדפו ובקרניכם תנגחו כל-הנחלות עד אשר הפיצותם אותנה אל-החוצה.
יחז	לד	22	והושעתי לצאני ולא-תהיינה עוד לבז ושפטתי בין שה לשה.
יחז	לד	23	והקמתי עליהם רעה אחד ורעה אתהן את עבדי דויד הוא ירעה אתם והוא-יהיה להן לרעה.
יחז	לד	24	ואני יהוה אהיה להם לאלהים ועבדי דוד נשיא בתוכם אני יהוה דברתי.
יחז	לד	25	וכרתי להם ברית שלום והשבתי חיה-רעה מן-הארץ וישבו במדבר לבטח וישנו ביערים.
יחז	לד	26	ונתתי אותם וסביבות גבעתי ברכה והורדתי הגשם בעתו גשמי ברכה יהיו.
יחז	לד	27	ונתן עץ השדה את-פריו והארץ תתן יבולה והיו על-אדמתם לבטח וידעו כי-אני יהוה בשברי את-מטות עלם והצלתים מיד העבדים בהם.
יחז	לד	28	ולא-יהיו עוד בז לגוים וחית הארץ לא תאכלם וישבו לבטח ואין מחריד.
יחז	לד	29	והקמתי להם מטע לשם ולא-יהיו עוד אספי רעב בארץ ולא-ישאו עוד כלמת הגוים.
יחז	לד	30	וידעו כי אני יהוה אלהיהם אתם והמה עמי בית ישראל נאם אדני יהוה.
יחז	לד	31	ואתן צאני צאן מרעיתי אדם אתם אני אלהיכם נאם אדני יהוה.</P>
יחז	לה	1	ויהי דבר-יהוה אלי לאמר.
יחז	לה	2	בן-אדם שים פניך על-הר שעיר והנבא עליו.
יחז	לה	3	ואמרת לו כה אמר אדני יהוה הנני אליך הר-שעיר ונטיתי ידי עליך ונתתיך שממה ומשמה.
יחז	לה	4	עריך חרבה אשים ואתה שממה תהיה וידעת כי-אני יהוה.
יחז	לה	5	יען היות לך איבת עולם ותגר את-בני-ישראל על-ידי-חרב בעת אידם בעת עון קץ.
יחז	לה	6	לכן חי-אני נאם אדני יהוה כי-לדם אעשך ודם ירדפך אם-לא דם שנאת ודם ירדפך.
יחז	לה	7	ונתתי את-הר שעיר לשממה ושממה והכרתי ממנו עבר ושב.
יחז	לה	8	ומלאתי את-הריו חלליו גבעותיך וגאותיך וכל-אפיקיך חללי-חרב יפלו בהם.
יחז	לה	9	שממות עולם אתנך ועריך לא תישבנה וידעתם כי-אני יהוה.
יחז	לה	10	יען אמרך את-שני הגוים ואת-שתי הארצות לי תהיינה וירשנוה ויהוה שם היה.</P>
יחז	לה	11	לכן חי-אני נאם אדני יהוה ועשיתי כאפך וכקנאתך אשר עשיתה משנאתיך בם ונודעתי בם כאשר אשפטך.
יחז	לה	12	וידעת כי-אני יהוה שמעתי את-כל-נאצותיך אשר אמרת על-הרי ישראל לאמר שממה לנו נתנו לאכלה.
יחז	לה	13	ותגדילו עלי בפיכם והעתרתם עלי דבריכם אני שמעתי.</P>
יחז	לה	14	כה אמר אדני יהוה כשמח כל-הארץ שממה אעשה-לך.
יחז	לה	15	כשמחתך לנחלת בית-ישראל על אשר-שממה כן אעשה-לך שממה תהיה הר-שעיר וכל-אדום כלה וידעו כי-אני יהוה.</P>
יחז	לו	1	ואתה בן-אדם הנבא אל-הרי ישראל ואמרת הרי ישראל שמעו דבר-יהוה.
יחז	לו	2	כה אמר אדני יהוה יען אמר האויב עליכם האח ובמות עולם למורשה היתה לנו.
יחז	לו	3	לכן הנבא ואמרת כה אמר אדני יהוה יען ביען שמות ושאף אתכם מסביב להיותכם מורשה לשארית הגוים ותעלו על-שפת לשון ודבת-עם.
יחז	לו	4	לכן הרי ישראל שמעו דבר-אדני יהוה כה-אמר אדני יהוה להרים ולגבעות לאפיקים ולגאיות ולחרבות השממות ולערים הנעזבות אשר היו לבז וללעג לשארית הגוים אשר מסביב.
יחז	לו	5	לכן כה-אמר אדני יהוה אם-לא באש קנאתי דברתי על-שארית הגוים ועל-אדום כלא אשר נתנו-את-ארצי להם למורשה בשמחת כל-לבב בשאט נפש למען מגרשה לבז.
יחז	לו	6	לכן הנבא על-אדמת ישראל ואמרת להרים ולגבעות לאפיקים ולגאיות כה-אמר אדני יהוה הנני בקנאתי ובחמתי דברתי יען כלמת גוים נשאתם.
יחז	לו	7	לכן כה אמר אדני יהוה אני נשאתי את-ידי אם-לא הגוים אשר לכם מסביב המה כלמתם ישאו.
יחז	לו	8	ואתם הרי ישראל ענפכם תתנו ופריכם תשאו לעמי ישראל כי קרבו לבוא.
יחז	לו	9	כי הנני אליכם ופניתי אליכם ונעבדתם ונזרעתם.
יחז	לו	10	והרביתי עליכם אדם כל-בית ישראל כלה ונשבו הערים והחרבות תבנינה.
יחז	לו	11	והרביתי עליכם אדם ובהמה ורבו ופרו והושבתי אתכם כקדמותיכם והטבתי מראשתיכם וידעתם כי-אני יהוה.
יחז	לו	12	והולכתי עליכם אדם את-עמי ישראל וירשוך והיית להם לנחלה ולא-תוסף עוד לשכלם.</P>
יחז	לו	13	כה אמר אדני יהוה יען אמרים לכם אכלת אדם אתי ומשכלת גויך היית.
יחז	לו	14	לכן אדם לא-תאכלי עוד וגויך לא תכשלי-עוד נאם אדני יהוה.
יחז	לו	15	ולא-אשמיע אליך עוד כלמת הגוים וחרפת עמים לא תשאי-עוד וגויך לא-תכשלי עוד נאם אדני יהוה.</P>
יחז	לו	16	ויהי דבר-יהוה אלי לאמר.
יחז	לו	17	בן-אדם בית ישראל ישבים על-אדמתם ויטמאו אותה בדרכם ובעלילותם כטמאת הנדה היתה דרכם לפני.
יחז	לו	18	ואשפך חמתי עליהם על-הדם אשר-שפכו על-הארץ ובגלוליהם טמאוה.
יחז	לו	19	ואפיץ אתם בגוים ויזרו בארצות כדרכם וכעלילותם שפטתים.
יחז	לו	20	ויבוא אל-הגוים אשר-באו שם ויחללו את-שם קדשי באמר להם עם-יהוה אלה ומארצו יצאו.
יחז	לו	21	ואחמל על-שם קדשי אשר חללוהו בית ישראל בגוים אשר-באו שמה.</P>
יחז	לו	22	לכן אמר לבית-ישראל כה אמר אדני יהוה לא למענכם אני עשה בית ישראל כי אם-לשם-קדשי אשר חללתם בגוים אשר-באתם שם.
יחז	לו	23	וקדשתי את-שמי הגדול המחלל בגוים אשר חללתם בתוכם וידעו הגוים כי-אני יהוה נאם אדני יהוה בהקדשי בכם לעיניהם.
יחז	לו	24	ולקחתי אתכם מן-הגוים וקבצתי אתכם מכל-הארצות והבאתי אתכם אל-אדמתכם.
יחז	לו	25	וזרקתי עליכם מים טהורים וטהרתם מכל טמאותיכם ומכל-גלוליכם אטהר אתכם.
יחז	לו	26	ונתתי לכם לב חדש ורוח חדשה אתן בקרבכם והסרתי את-לב האבן מבשרכם ונתתי לכם לב בשר.
יחז	לו	27	ואת-רוחי אתן בקרבכם ועשיתי את אשר-בחקי תלכו ומשפטי תשמרו ועשיתם.
יחז	לו	28	וישבתם בארץ אשר נתתי לאבתיכם והייתם לי לעם ואנכי אהיה לכם לאלהים.
יחז	לו	29	והושעתי אתכם מכל טמאותיכם וקראתי אל-הדגן והרביתי אתו ולא-אתן עליכם רעב.
יחז	לו	30	והרביתי את-פרי העץ ותנובת השדה למען אשר לא תקחו עוד חרפת רעב בגוים.
יחז	לו	31	וזכרתם את-דרכיכם הרעים ומעלליכם אשר לא-טובים ונקטתם בפניכם על עונתיכם ועל תועבותיכם.
יחז	לו	32	לא למענכם אני-עשה נאם אדני יהוה יודע לכם בושו והכלמו מדרכיכם בית ישראל.</P>
יחז	לו	33	כה אמר אדני יהוה ביום טהרי אתכם מכל עונותיכם והושבתי את-הערים ונבנו החרבות.
יחז	לו	34	והארץ הנשמה תעבד תחת אשר היתה שממה לעיני כל-עובר.
יחז	לו	35	ואמרו הארץ הלזו הנשמה היתה כגן-עדן והערים החרבות והנשמות והנהרסות בצורות ישבו.
יחז	לו	36	וידעו הגוים אשר ישארו סביבותיכם כי אני יהוה בניתי הנהרסות נטעתי הנשמה אני יהוה דברתי ועשיתי.</P>
יחז	לו	37	כה אמר אדני יהוה עוד זאת אדרש לבית-ישראל לעשות להם ארבה אתם כצאן אדם.
יחז	לו	38	כצאן קדשים כצאן ירושלם במועדיה כן תהיינה הערים החרבות מלאות צאן אדם וידעו כי-אני יהוה.</P>
יחז	לז	1	היתה עלי יד-יהוה ויוצאני ברוח יהוה ויניחני בתוך הבקעה והיא מלאה עצמות.
יחז	לז	2	והעבירני עליהם סביב סביב והנה רבות מאד על-פני הבקעה והנה יבשות מאד.
יחז	לז	3	ויאמר אלי בן-אדם התחיינה העצמות האלה ואמר אדני יהוה אתה ידעת.
יחז	לז	4	ויאמר אלי הנבא על-העצמות האלה ואמרת אליהם העצמות היבשות שמעו דבר-יהוה.
יחז	לז	5	כה אמר אדני יהוה לעצמות האלה הנה אני מביא בכם רוח וחייתם.
יחז	לז	6	ונתתי עליכם גדים והעלתי עליכם בשר וקרמתי עליכם עור ונתתי בכם רוח וחייתם וידעתם כי-אני יהוה.
יחז	לז	7	ונבאתי כאשר צויתי ויהי-קול כהנבאי והנה-רעש ותקרבו עצמות עצם אל-עצמו.
יחז	לז	8	וראיתי והנה-עליהם גדים ובשר עלה ויקרם עליהם עור מלמעלה ורוח אין בהם.
יחז	לז	9	ויאמר אלי הנבא אל-הרוח הנבא בן-אדם ואמרת אל-הרוח כה-אמר אדני יהוה מארבע רוחות באי הרוח ופחי בהרוגים האלה ויחיו.
יחז	לז	10	והנבאתי כאשר צוני ותבוא בהם הרוח ויחיו ויעמדו על-רגליהם חיל גדול מאד-מאד.
יחז	לז	11	ויאמר אלי בן-אדם העצמות האלה כל-בית ישראל המה הנה אמרים יבשו עצמותינו ואבדה תקותנו נגזרנו לנו.
יחז	לז	12	לכן הנבא ואמרת אליהם כה-אמר אדני יהוה הנה אני פתח את-קברותיכם והעליתי אתכם מקברותיכם עמי והבאתי אתכם אל-אדמת ישראל.
יחז	לז	13	וידעתם כי-אני יהוה בפתחי את-קברותיכם ובהעלותי אתכם מקברותיכם עמי.
יחז	לז	14	ונתתי רוחי בכם וחייתם והנחתי אתכם על-אדמתכם וידעתם כי-אני יהוה דברתי ועשיתי נאם-יהוה.</P>
יחז	לז	15	ויהי דבר-יהוה אלי לאמר.
יחז	לז	16	ואתה בן-אדם קח-לך עץ אחד וכתב עליו ליהודה ולבני ישראל חברו ולקח עץ אחד וכתוב עליו ליוסף עץ אפרים וכל-בית ישראל חברו.
יחז	לז	17	וקרב אתם אחד אל-אחד לך לעץ אחד והיו לאחדים בידך.
יחז	לז	18	וכאשר יאמרו אליך בני עמך לאמר הלוא-תגיד לנו מה-אלה לך.
יחז	לז	19	דבר אלהם כה-אמר אדני יהוה הנה אני לקח את-עץ יוסף אשר ביד-אפרים ושבטי ישראל חברו ונתתי אותם עליו את-עץ יהודה ועשיתם לעץ אחד והיו אחד בידי.
יחז	לז	20	והיו העצים אשר-תכתב עליהם בידך לעיניהם.
יחז	לז	21	ודבר אליהם כה-אמר אדני יהוה הנה אני לקח את-בני ישראל מבין הגוים אשר הלכו-שם וקבצתי אתם מסביב והבאתי אותם אל-אדמתם.
יחז	לז	22	ועשיתי אתם לגוי אחד בארץ בהרי ישראל ומלך אחד יהיה לכלם למלך ולא יהיה-עוד לשני גוים ולא יחצו עוד לשתי ממלכות עוד.
יחז	לז	23	ולא יטמאו עוד בגלוליהם ובשקוציהם ובכל פשעיהם והושעתי אתם מכל מושבתיהם אשר חטאו בהם וטהרתי אותם והיו-לי לעם ואני אהיה להם לאלהים.
יחז	לז	24	ועבדי דוד מלך עליהם ורועה אחד יהיה לכלם ובמשפטי ילכו וחקתי ישמרו ועשו אותם.
יחז	לז	25	וישבו על-הארץ אשר נתתי לעבדי ליעקב אשר ישבו-בה אבותיכם וישבו עליה המה ובניהם ובני בניהם עד-עולם ודוד עבדי נשיא להם לעולם.
יחז	לז	26	וכרתי להם ברית שלום ברית עולם יהיה אותם ונתתים והרביתי אותם ונתתי את-מקדשי בתוכם לעולם.
יחז	לז	27	והיה משכני עליהם והייתי להם לאלהים והמה יהיו-לי לעם.
יחז	לז	28	וידעו הגוים כי אני יהוה מקדש את-ישראל בהיות מקדשי בתוכם לעולם.</P>
יחז	לח	1	ויהי דבר-יהוה אלי לאמר.
יחז	לח	2	בן-אדם שים פניך אל-גוג ארץ המגוג נשיא ראש משך ותבל והנבא עליו.
יחז	לח	3	ואמרת כה אמר אדני יהוה הנני אליך גוג נשיא ראש משך ותבל.
יחז	לח	4	ושובבתיך ונתתי חחים בלחייך והוצאתי אותך ואת-כל-חילך סוסים ופרשים לבשי מכלול כלם קהל רב צנה ומגן תפשי חרבות כלם.
יחז	לח	5	פרס כוש ופוט אתם כלם מגן וכובע.
יחז	לח	6	גמר וכל-אגפיה בית תוגרמה ירכתי צפון ואת-כל-אגפיו עמים רבים אתך.
יחז	לח	7	הכן והכן לך אתה וכל-קהלך הנקהלים עליך והיית להם למשמר.
יחז	לח	8	מימים רבים תפקד באחרית השנים תבוא אל-ארץ משובבת מחרב מקבצת מעמים רבים על הרי ישראל אשר-היו לחרבה תמיד והיא מעמים הוצאה וישבו לבטח כלם.
יחז	לח	9	ועלית כשאה תבוא כענן לכסות הארץ תהיה אתה וכל-אגפיך ועמים רבים אותך.</P>
יחז	לח	10	כה אמר אדני יהוה והיה ביום ההוא יעלו דברים על-לבבך וחשבת מחשבת רעה.
יחז	לח	11	ואמרת אעלה על-ארץ פרזות אבוא השקטים ישבי לבטח כלם ישבים באין חומה ובריח ודלתים אין להם.
יחז	לח	12	לשלל שלל ולבז בז להשיב ידך על-חרבות נושבת ואל-עם מאסף מגוים עשה מקנה וקנין ישבי על-טבור הארץ.
יחז	לח	13	שבא ודדן וסחרי תרשיש וכל-כפריה יאמרו לך הלשלל שלל אתה בא הלבז בז הקהלת קהלך לשאת כסף וזהב לקחת מקנה וקנין לשלל שלל גדול.</P>
יחז	לח	14	לכן הנבא בן-אדם ואמרת לגוג כה אמר אדני יהוה הלוא ביום ההוא בשבת עמי ישראל לבטח תדע.
יחז	לח	15	ובאת ממקומך מירכתי צפון אתה ועמים רבים אתך רכבי סוסים כלם קהל גדול וחיל רב.
יחז	לח	16	ועלית על-עמי ישראל כענן לכסות הארץ באחרית הימים תהיה והבאותיך על-ארצי למען דעת הגוים אתי בהקדשי בך לעיניהם גוג.</P>
יחז	לח	17	כה-אמר אדני יהוה האתה-הוא אשר-דברתי בימים קדמונים ביד עבדי נביאי ישראל הנבאים בימים ההם שנים להביא אתך עליהם.</P>
יחז	לח	18	והיה ביום ההוא ביום בוא גוג על-אדמת ישראל נאם אדני יהוה תעלה חמתי באפי.
יחז	לח	19	ובקנאתי באש-עברתי דברתי אם-לא ביום ההוא יהיה רעש גדול על אדמת ישראל.
יחז	לח	20	ורעשו מפני דגי הים ועוף השמים וחית השדה וכל-הרמש הרמש על-האדמה וכל האדם אשר על-פני האדמה ונהרסו ההרים ונפלו המדרגות וכל-חומה לארץ תפול.
יחז	לח	21	וקראתי עליו לכל-הרי חרב נאם אדני יהוה חרב איש באחיו תהיה.
יחז	לח	22	ונשפטתי אתו בדבר ובדם וגשם שוטף ואבני אלגביש אש וגפרית אמטיר עליו ועל-אגפיו ועל-עמים רבים אשר אתו.
יחז	לח	23	והתגדלתי והתקדשתי ונודעתי לעיני גוים רבים וידעו כי-אני יהוה.</P>
יחז	לט	1	ואתה בן-אדם הנבא על-גוג ואמרת כה אמר אדני יהוה הנני אליך גוג נשיא ראש משך ותבל.
יחז	לט	2	ושבבתיך וששאתיך והעליתיך מירכתי צפון והבאותך על-הרי ישראל.
יחז	לט	3	והכיתי קשתך מיד שמאולך וחציך מיד ימינך אפיל.
יחז	לט	4	על-הרי ישראל תפול אתה וכל-אגפיך ועמים אשר אתך לעיט צפור כל-כנף וחית השדה נתתיך לאכלה.
יחז	לט	5	על-פני השדה תפול כי אני דברתי נאם אדני יהוה.
יחז	לט	6	ושלחתי-אש במגוג ובישבי האיים לבטח וידעו כי-אני יהוה.
יחז	לט	7	ואת-שם קדשי אודיע בתוך עמי ישראל ולא-אחל את-שם-קדשי עוד וידעו הגוים כי-אני יהוה קדוש בישראל.
יחז	לט	8	הנה באה ונהיתה נאם אדני יהוה הוא היום אשר דברתי.
יחז	לט	9	ויצאו ישבי ערי ישראל ובערו והשיקו בנשק ומגן וצנה בקשת ובחצים ובמקל יד וברמח ובערו בהם אש שבע שנים.
יחז	לט	10	ולא-ישאו עצים מן-השדה ולא יחטבו מן-היערים כי בנשק יבערו-אש ושללו את-שלליהם ובזזו את-בזזיהם נאם אדני יהוה.</P>
יחז	לט	11	והיה ביום ההוא אתן לגוג מקום-שם קבר בישראל גי העברים קדמת הים וחסמת היא את-העברים וקברו שם את-גוג ואת-כל-המונה וקראו גיא המון גוג.
יחז	לט	12	וקברום בית ישראל למען טהר את-הארץ שבעה חדשים.
יחז	לט	13	וקברו כל-עם הארץ והיה להם לשם יום הכבדי נאם אדני יהוה.
יחז	לט	14	ואנשי תמיד יבדילו עברים בארץ מקברים את-העברים את-הנותרים על-פני הארץ לטהרה מקצה שבעה-חדשים יחקרו.
יחז	לט	15	ועברו העברים בארץ וראה עצם אדם ובנה אצלו ציון עד קברו אתו המקברים אל-גיא המון גוג.
יחז	לט	16	וגם שם-עיר המונה וטהרו הארץ.</P>
יחז	לט	17	ואתה בן-אדם כה-אמר אדני יהוה אמר לצפור כל-כנף ולכל חית השדה הקבצו ובאו האספו מסביב על-זבחי אשר אני זבח לכם זבח גדול על הרי ישראל ואכלתם בשר ושתיתם דם.
יחז	לט	18	בשר גבורים תאכלו ודם-נשיאי הארץ תשתו אילים כרים ועתודים פרים מריאי בשן כלם.
יחז	לט	19	ואכלתם-חלב לשבעה ושתיתם דם לשכרון מזבחי אשר-זבחתי לכם.
יחז	לט	20	ושבעתם על-שלחני סוס ורכב גבור וכל-איש מלחמה נאם אדני יהוה.
יחז	לט	21	ונתתי את-כבודי בגוים וראו כל-הגוים את-משפטי אשר עשיתי ואת-ידי אשר-שמתי בהם.
יחז	לט	22	וידעו בית ישראל כי אני יהוה אלהיהם מן-היום ההוא והלאה.
יחז	לט	23	וידעו הגוים כי בעונם גלו בית-ישראל על אשר מעלו-בי ואסתר פני מהם ואתנם ביד צריהם ויפלו בחרב כלם.
יחז	לט	24	כטמאתם וכפשעיהם עשיתי אתם ואסתר פני מהם.</P>
יחז	לט	25	לכן כה אמר אדני יהוה עתה אשיב את-שבית יעקב ורחמתי כל-בית ישראל וקנאתי לשם קדשי.
יחז	לט	26	ונשו את-כלמתם ואת-כל-מעלם אשר מעלו-בי בשבתם על-אדמתם לבטח ואין מחריד.
יחז	לט	27	בשובבי אותם מן-העמים וקבצתי אתם מארצות איביהם ונקדשתי בם לעיני הגוים רבים.
יחז	לט	28	וידעו כי אני יהוה אלהיהם בהגלותי אתם אל-הגוים וכנסתים על-אדמתם ולא-אותיר עוד מהם שם.
יחז	לט	29	ולא-אסתיר עוד פני מהם אשר שפכתי את-רוחי על-בית ישראל נאם אדני יהוה.</P>
יחז	מ	1	בעשרים וחמש שנה לגלותנו בראש השנה בעשור לחדש בארבע עשרה שנה אחר אשר הכתה העיר בעצם היום הזה היתה עלי יד-יהוה ויבא אתי שמה.
יחז	מ	2	במראות אלהים הביאני אל-ארץ ישראל ויניחני אל-הר גבה מאד ועליו כמבנה-עיר מנגב.
יחז	מ	3	ויביא אותי שמה והנה-איש מראהו כמראה נחשת ופתיל-פשתים בידו וקנה המדה והוא עמד בשער.
יחז	מ	4	וידבר אלי האיש בן-אדם ראה בעיניך ובאזניך שמע ושים לבך לכל אשר-אני מראה אותך כי למען הראותכה הבאתה הנה הגד את-כל-אשר-אתה ראה לבית ישראל.
יחז	מ	5	והנה חומה מחוץ לבית סביב סביב וביד האיש קנה המדה שש-אמות באמה וטפח וימד את-רחב הבנין קנה אחד וקומה קנה אחד.
יחז	מ	6	ויבוא אל-שער אשר פניו דרך הקדימה ויעל במעלותו וימד את-סף השער קנה אחד רחב ואת סף אחד קנה אחד רחב.
יחז	מ	7	והתא קנה אחד ארך וקנה אחד רחב ובין התאים חמש אמות וסף השער מאצל אולם השער מהבית קנה אחד.
יחז	מ	8	וימד את-אלם השער מהבית קנה אחד.
יחז	מ	9	וימד את-אלם השער שמנה אמות ואילו שתים אמות ואלם השער מהבית.
יחז	מ	10	ותאי השער דרך הקדים שלשה מפה ושלשה מפה מדה אחת לשלשתם ומדה אחת לאילם מפה ומפו.
יחז	מ	11	וימד את-רחב פתח-השער עשר אמות ארך השער שלוש עשרה אמות.
יחז	מ	12	וגבול לפני התאות אמה אחת ואמה-אחת גבול מפה והתא שש-אמות מפו ושש אמות מפו.
יחז	מ	13	וימד את-השער מגג התא לגגו רחב עשרים וחמש אמות פתח נגד פתח.
יחז	מ	14	ויעש את-אילים ששים אמה ואל-איל החצר השער סביב סביב.
יחז	מ	15	ועל פני השער היאתון על-לפני אלם השער הפנימי חמשים אמה.
יחז	מ	16	וחלנות אטמות אל-התאים ואל אליהמה לפנימה לשער סביב סביב וכן לאלמות וחלונות סביב סביב לפנימה ואל-איל תמרים.
יחז	מ	17	ויביאני אל-החצר החיצונה והנה לשכות ורצפה עשוי לחצר סביב סביב שלשים לשכות אל-הרצפה.
יחז	מ	18	והרצפה אל-כתף השערים לעמת ארך השערים הרצפה התחתונה.
יחז	מ	19	וימד רחב מלפני השער התחתונה לפני החצר הפנימי מחוץ מאה אמה הקדים והצפון.
יחז	מ	20	והשער אשר פניו דרך הצפון לחצר החיצונה מדד ארכו ורחבו.
יחז	מ	21	ותאו שלושה מפו ושלשה מפו ואילו ואלמו היה כמדת השער הראשון חמשים אמה ארכו ורחב חמש ועשרים באמה.
יחז	מ	22	וחלונו ואלמו ותמרו כמדת השער אשר פניו דרך הקדים ובמעלות שבע יעלו-בו ואילמו לפניהם.
יחז	מ	23	ושער לחצר הפנימי נגד השער לצפון ולקדים וימד משער אל-שער מאה אמה.
יחז	מ	24	ויולכני דרך הדרום והנה-שער דרך הדרום ומדד אילו ואילמו כמדות האלה.
יחז	מ	25	וחלונים לו ולאילמו סביב סביב כהחלנות האלה חמשים אמה ארך ורחב חמש ועשרים אמה.
יחז	מ	26	ומעלות שבעה עלותו ואלמו לפניהם ותמרים לו אחד מפו ואחד מפו אל-אילו.
יחז	מ	27	ושער לחצר הפנימי דרך הדרום וימד משער אל-השער דרך הדרום מאה אמות.
יחז	מ	28	ויביאני אל-חצר הפנימי בשער הדרום וימד את-השער הדרום כמדות האלה.
יחז	מ	29	ותאו ואילו ואלמו כמדות האלה וחלונות לו ולאלמו סביב סביב חמשים אמה ארך ורחב עשרים וחמש אמות.
יחז	מ	30	ואלמות סביב סביב ארך חמש ועשרים אמה ורחב חמש אמות.
יחז	מ	31	ואלמו אל-חצר החצונה ותמרים אל-אילו ומעלות שמונה מעלו.
יחז	מ	32	ויביאני אל-החצר הפנימי דרך הקדים וימד את-השער כמדות האלה.
יחז	מ	33	ותאו ואלו ואלמו כמדות האלה וחלונות לו ולאלמו סביב סביב ארך חמשים אמה ורחב חמש ועשרים אמה.
יחז	מ	34	ואלמו לחצר החיצונה ותמרים אל-אלו מפו ומפו ושמנה מעלות מעלו.
יחז	מ	35	ויביאני אל-שער הצפון ומדד כמדות האלה.
יחז	מ	36	תאו אלו ואלמו וחלונות לו סביב סביב ארך חמשים אמה ורחב חמש ועשרים אמה.
יחז	מ	37	ואילו לחצר החיצונה ותמרים אל-אילו מפו ומפו ושמנה מעלות מעלו.
יחז	מ	38	ולשכה ופתחה באילים השערים שם ידיחו את-העלה.
יחז	מ	39	ובאלם השער שנים שלחנות מפו ושנים שלחנות מפה לשחוט אליהם העולה והחטאת והאשם.
יחז	מ	40	ואל-הכתף מחוצה לעולה לפתח השער הצפונה שנים שלחנות ואל-הכתף האחרת אשר לאלם השער שנים שלחנות.
יחז	מ	41	ארבעה שלחנות מפה וארבעה שלחנות מפה לכתף השער שמונה שלחנות אליהם ישחטו.
יחז	מ	42	וארבעה שלחנות לעולה אבני גזית ארך אמה אחת וחצי ורחב אמה אחת וחצי וגבה אמה אחת אליהם ויניחו את-הכלים אשר ישחטו את-העולה בם והזבח.
יחז	מ	43	והשפתים טפח אחד מוכנים בבית סביב סביב ואל-השלחנות בשר הקרבן.
יחז	מ	44	ומחוצה לשער הפנימי לשכות שרים בחצר הפנימי אשר אל-כתף שער הצפון ופניהם דרך הדרום אחד אל-כתף שער הקדים פני דרך הצפן.
יחז	מ	45	וידבר אלי זה הלשכה אשר פניה דרך הדרום לכהנים שמרי משמרת הבית.
יחז	מ	46	והלשכה אשר פניה דרך הצפון לכהנים שמרי משמרת המזבח המה בני-צדוק הקרבים מבני-לוי אל-יהוה לשרתו.
יחז	מ	47	וימד את-החצר ארך מאה אמה ורחב מאה אמה מרבעת והמזבח לפני הבית.
יחז	מ	48	ויבאני אל-אלם הבית וימד אל אלם חמש אמות מפה וחמש אמות מפה ורחב השער שלש אמות מפו ושלש אמות מפו.
יחז	מ	49	ארך האלם עשרים אמה ורחב עשתי עשרה אמה ובמעלות אשר יעלו אליו ועמדים אל-האילים אחד מפה ואחד מפה.</P>
יחז	מא	1	ויביאני אל-ההיכל וימד את-האילים שש-אמות רחב-מפו ושש-אמות-רחב מפו רחב האהל.
יחז	מא	2	ורחב הפתח עשר אמות וכתפות הפתח חמש אמות מפו וחמש אמות מפו וימד ארכו ארבעים אמה ורחב עשרים אמה.
יחז	מא	3	ובא לפנימה וימד איל-הפתח שתים אמות והפתח שש אמות ורחב הפתח שבע אמות.
יחז	מא	4	וימד את-ארכו עשרים אמה ורחב עשרים אמה אל-פני ההיכל ויאמר אלי זה קדש הקדשים.
יחז	מא	5	וימד קיר-הבית שש אמות ורחב הצלע ארבע אמות סביב סביב לבית סביב.
יחז	מא	6	והצלעות צלע אל-צלע שלוש ושלשים פעמים ובאות בקיר אשר-לבית לצלעות סביב סביב להיות אחוזים ולא-יהיו אחוזים בקיר הבית.
יחז	מא	7	ורחבה ונסבה למעלה למעלה לצלעות כי מוסב-הבית למעלה למעלה סביב סביב לבית על-כן רחב-לבית למעלה וכן התחתונה יעלה על-העליונה לתיכונה.
יחז	מא	8	וראיתי לבית גבה סביב סביב מיסדות הצלעות מלו הקנה שש אמות אצילה.
יחז	מא	9	רחב הקיר אשר-לצלע אל-החוץ חמש אמות ואשר מנח בית צלעות אשר לבית.
יחז	מא	10	ובין הלשכות רחב עשרים אמה סביב לבית סביב סביב.
יחז	מא	11	ופתח הצלע למנח פתח אחד דרך הצפון ופתח אחד לדרום ורחב מקום המנח חמש אמות סביב סביב.
יחז	מא	12	והבנין אשר אל-פני הגזרה פאת דרך-הים רחב שבעים אמה וקיר הבנין חמש-אמות רחב סביב סביב וארכו תשעים אמה.
יחז	מא	13	ומדד את-הבית ארך מאה אמה והגזרה והבניה וקירותיה ארך מאה אמה.
יחז	מא	14	ורחב פני הבית והגזרה לקדים מאה אמה.
יחז	מא	15	ומדד ארך-הבנין אל-פני הגזרה אשר על-אחריה ואתוקיהא מפו ומפו מאה אמה וההיכל הפנימי ואלמי החצר.
יחז	מא	16	הספים והחלונים האטמות והאתיקים סביב לשלשתם נגד הסף שחיף עץ סביב סביב והארץ עד-החלנות והחלנות מכסות.
יחז	מא	17	על-מעל הפתח ועד-הבית הפנימי ולחוץ ואל-כל-הקיר סביב סביב בפנימי ובחיצון מדות.
יחז	מא	18	ועשוי כרובים ותמרים ותמרה בין-כרוב לכרוב ושנים פנים לכרוב.
יחז	מא	19	ופני אדם אל-התמרה מפו ופני-כפיר אל-התמרה מפו עשוי אל-כל-הבית סביב סביב.
יחז	מא	20	מהארץ עד-מעל הפתח הכרובים והתמרים עשוים וקיר ההיכל.
יחז	מא	21	ההיכל מזוזת רבעה ופני הקדש המראה כמראה.
יחז	מא	22	המזבח עץ שלוש אמות גבה וארכו שתים-אמות ומקצעותיו לו וארכו וקירתיו עץ וידבר אלי זה השלחן אשר לפני יהוה.
יחז	מא	23	ושתים דלתות להיכל ולקדש.
יחז	מא	24	ושתים דלתות לדלתות שתים מוסבות דלתות שתים לדלת אחת ושתי דלתות לאחרת.
יחז	מא	25	ועשויה אליהן אל-דלתות ההיכל כרובים ותמרים כאשר עשוים לקירות ועב עץ אל-פני האולם מהחוץ.
יחז	מא	26	וחלונים אטמות ותמרים מפו ומפו אל-כתפות האולם וצלעות הבית והעבים.</P>
יחז	מב	1	ויוצאני אל-החצר החיצונה הדרך דרך הצפון ויבאני אל-הלשכה אשר נגד הגזרה ואשר-נגד הבנין אל-הצפון.
יחז	מב	2	אל-פני-ארך אמות המאה פתח הצפון והרחב חמשים אמות.
יחז	מב	3	נגד העשרים אשר לחצר הפנימי ונגד רצפה אשר לחצר החיצונה אתיק אל-פני-אתיק בשלשים.
יחז	מב	4	ולפני הלשכות מהלך עשר אמות רחב אל-הפנימית דרך אמה אחת ופתחיהם לצפון.
יחז	מב	5	והלשכות העליונת קצרות כי-יוכלו אתיקים מהנה מהתחתנות ומהתכנות בנין.
יחז	מב	6	כי משלשות הנה ואין להן עמודים כעמודי החצרות על-כן נאצל מהתחתונות ומהתיכנות מהארץ.
יחז	מב	7	וגדר אשר-לחוץ לעמת הלשכות דרך החצר החצונה אל-פני הלשכות ארכו חמשים אמה.
יחז	מב	8	כי-ארך הלשכות אשר לחצר החצונה חמשים אמה והנה על-פני ההיכל מאה אמה.
יחז	מב	9	ומתחתה לשכות האלה המבוא מהקדים בבאו להנה מהחצר החצנה.
יחז	מב	10	ברחב גדר החצר דרך הקדים אל-פני הגזרה ואל-פני הבנין לשכות.
יחז	מב	11	ודרך לפניהם כמראה הלשכות אשר דרך הצפון כארכן כן רחבן וכל מוצאיהן וכמשפטיהן וכפתחיהן.
יחז	מב	12	וכפתחי הלשכות אשר דרך הדרום פתח בראש דרך דרך בפני הגדרת הגינה דרך הקדים בבואן.
יחז	מב	13	ויאמר אלי לשכות הצפון לשכות הדרום אשר אל-פני הגזרה הנה לשכות הקדש אשר יאכלו-שם הכהנים אשר-קרובים ליהוה קדשי הקדשים שם יניחו קדשי הקדשים והמנחה והחטאת והאשם כי המקום קדש.
יחז	מב	14	בבאם הכהנים ולא-יצאו מהקדש אל-החצר החיצונה ושם יניחו בגדיהם אשר-ישרתו בהן כי-קדש הנה ילבשו בגדים אחרים וקרבו אל-אשר לעם.
יחז	מב	15	וכלה את-מדות הבית הפנימי והוציאני דרך השער אשר פניו דרך הקדים ומדדו סביב סביב.
יחז	מב	16	מדד רוח הקדים בקנה המדה חמש-אמות קנים בקנה המדה סביב.
יחז	מב	17	מדד רוח הצפון חמש-מאות קנים בקנה המדה סביב.
יחז	מב	18	את רוח הדרום מדד חמש-מאות קנים בקנה המדה.
יחז	מב	19	סבב אל-רוח הים מדד חמש-מאות קנים בקנה המדה.
יחז	מב	20	לארבע רוחות מדדו חומה לו סביב סביב ארך חמש מאות ורחב חמש מאות להבדיל בין הקדש לחל.</P>
יחז	מג	1	ויולכני אל-השער שער אשר פנה דרך הקדים.
יחז	מג	2	והנה כבוד אלהי ישראל בא מדרך הקדים וקולו כקול מים רבים והארץ האירה מכבדו.
יחז	מג	3	וכמראה המראה אשר ראיתי כמראה אשר-ראיתי בבאי לשחת את-העיר ומראות כמראה אשר ראיתי אל-נהר-כבר ואפל אל-פני.
יחז	מג	4	וכבוד יהוה בא אל-הבית דרך שער אשר פניו דרך הקדים.
יחז	מג	5	ותשאני רוח ותביאני אל-החצר הפנימי והנה מלא כבוד-יהוה הבית.
יחז	מג	6	ואשמע מדבר אלי מהבית ואיש היה עמד אצלי.
יחז	מג	7	ויאמר אלי בן-אדם את-מקום כסאי ואת-מקום כפות רגלי אשר אשכן-שם בתוך בני-ישראל לעולם ולא יטמאו עוד בית-ישראל שם קדשי המה ומלכיהם בזנותם ובפגרי מלכיהם במותם.
יחז	מג	8	בתתם ספם את-ספי ומזוזתם אצל מזוזתי והקיר ביני וביניהם וטמאו את-שם קדשי בתועבותם אשר עשו ואכל אתם באפי.
יחז	מג	9	עתה ירחקו את-זנותם ופגרי מלכיהם ממני ושכנתי בתוכם לעולם.</P>
יחז	מג	10	אתה בן-אדם הגד את-בית-ישראל את-הבית ויכלמו מעונותיהם ומדדו את-תכנית.
יחז	מג	11	ואם-נכלמו מכל אשר-עשו צורת הבית ותכונתו ומוצאיו ומובאיו וכל-צורתו ואת כל-חקתיו וכל-צורתו וכל-תורתו הודע אותם וכתב לעיניהם וישמרו את-כל-צורתו ואת-כל-חקתיו ועשו אותם.
יחז	מג	12	זאת תורת הבית על-ראש ההר כל-גבלו סביב סביב קדש קדשים הנה-זאת תורת הבית.
יחז	מג	13	ואלה מדות המזבח באמות אמה אמה וטפח וחיק האמה ואמה-רחב וגבולה אל-שפתה סביב זרת האחד וזה גב המזבח.
יחז	מג	14	ומחיק הארץ עד-העזרה התחתונה שתים אמות ורחב אמה אחת ומהעזרה הקטנה עד-העזרה הגדולה ארבע אמות ורחב האמה.
יחז	מג	15	וההראל ארבע אמות ומהאראיל ולמעלה הקרנות ארבע.
יחז	מג	16	והאראיל שתים עשרה ארך בשתים עשרה רחב רבוע אל ארבעת רבעיו.
יחז	מג	17	והעזרה ארבע עשרה ארך בארבע עשרה רחב אל ארבעת רבעיה והגבול סביב אותה חצי האמה והחיק-לה אמה סביב ומעלתהו פנות קדים.
יחז	מג	18	ויאמר אלי בן-אדם כה אמר אדני יהוה אלה חקות המזבח ביום העשותו להעלות עליו עולה ולזרק עליו דם.
יחז	מג	19	ונתתה אל-הכהנים הלוים אשר הם מזרע צדוק הקרבים אלי נאם אדני יהוה לשרתני פר בן-בקר לחטאת.
יחז	מג	20	ולקחת מדמו ונתתה על-ארבע קרנתיו ואל-ארבע פנות העזרה ואל-הגבול סביב וחטאת אותו וכפרתהו.
יחז	מג	21	ולקחת את הפר החטאת ושרפו במפקד הבית מחוץ למקדש.
יחז	מג	22	וביום השני תקריב שעיר-עזים תמים לחטאת וחטאו את-המזבח כאשר חטאו בפר.
יחז	מג	23	בכלותך מחטא תקריב פר בן-בקר תמים ואיל מן-הצאן תמים.
יחז	מג	24	והקרבתם לפני יהוה והשליכו הכהנים עליהם מלח והעלו אותם עלה ליהוה.
יחז	מג	25	שבעת ימים תעשה שעיר-חטאת ליום ופר בן-בקר ואיל מן-הצאן תמימים יעשו.
יחז	מג	26	שבעת ימים יכפרו את-המזבח וטהרו אתו ומלאו ידו.
יחז	מג	27	ויכלו את-הימים והיה ביום השמיני והלאה יעשו הכהנים על-המזבח את-עולותיכם ואת-שלמיכם ורצאתי אתכם נאם אדני יהוה.</P>
יחז	מד	1	וישב אתי דרך שער המקדש החיצון הפנה קדים והוא סגור.
יחז	מד	2	ויאמר אלי יהוה השער הזה סגור יהיה לא יפתח ואיש לא-יבא בו כי יהוה אלהי-ישראל בא בו והיה סגור.
יחז	מד	3	את-הנשיא נשיא הוא ישב-בו לאכול-לחם לפני יהוה מדרך אלם השער יבוא ומדרכו יצא.
יחז	מד	4	ויביאני דרך-שער הצפון אל-פני הבית וארא והנה מלא כבוד-יהוה את-בית יהוה ואפל אל-פני.
יחז	מד	5	ויאמר אלי יהוה בן-אדם שים לבך וראה בעיניך ובאזניך שמע את כל-אשר אני מדבר אתך לכל-חקות בית-יהוה ולכל-תורתו ושמת לבך למבוא הבית בכל מוצאי המקדש.
יחז	מד	6	ואמרת אל-מרי אל-בית ישראל כה אמר אדני יהוה רב-לכם מכל-תועבותיכם בית ישראל.
יחז	מד	7	בהביאכם בני-נכר ערלי-לב וערלי בשר להיות במקדשי לחללו את-ביתי בהקריבכם את-לחמי חלב ודם ויפרו את-בריתי אל כל-תועבותיכם.
יחז	מד	8	ולא שמרתם משמרת קדשי ותשימון לשמרי משמרתי במקדשי לכם.</P>
יחז	מד	9	כה-אמר אדני יהוה כל-בן-נכר ערל לב וערל בשר לא יבוא אל-מקדשי לכל-בן-נכר אשר בתוך בני ישראל.
יחז	מד	10	כי אם-הלוים אשר רחקו מעלי בתעות ישראל אשר תעו מעלי אחרי גלוליהם ונשאו עונם.
יחז	מד	11	והיו במקדשי משרתים פקדות אל-שערי הבית ומשרתים את-הבית המה ישחטו את-העלה ואת-הזבח לעם והמה יעמדו לפניהם לשרתם.
יחז	מד	12	יען אשר ישרתו אותם לפני גלוליהם והיו לבית-ישראל למכשול עון על-כן נשאתי ידי עליהם נאם אדני יהוה ונשאו עונם.
יחז	מד	13	ולא-יגשו אלי לכהן לי ולגשת על-כל-קדשי אל-קדשי הקדשים ונשאו כלמתם ותועבותם אשר עשו.
יחז	מד	14	ונתתי אותם שמרי משמרת הבית לכל עבדתו ולכל אשר יעשה בו.</P>
יחז	מד	15	והכהנים הלוים בני צדוק אשר שמרו את-משמרת מקדשי בתעות בני-ישראל מעלי המה יקרבו אלי לשרתני ועמדו לפני להקריב לי חלב ודם נאם אדני יהוה.
יחז	מד	16	המה יבאו אל-מקדשי והמה יקרבו אל-שלחני לשרתני ושמרו את-משמרתי.
יחז	מד	17	והיה בבואם אל-שערי החצר הפנימית בגדי פשתים ילבשו ולא-יעלה עליהם צמר בשרתם בשערי החצר הפנימית וביתה.
יחז	מד	18	פארי פשתים יהיו על-ראשם ומכנסי פשתים יהיו על-מתניהם לא יחגרו ביזע.
יחז	מד	19	ובצאתם אל-החצר החיצונה אל-החצר החיצונה אל-העם יפשטו את-בגדיהם אשר-המה משרתם בם והניחו אותם בלשכת הקדש ולבשו בגדים אחרים ולא-יקדשו את-העם בבגדיהם.
יחז	מד	20	וראשם לא יגלחו ופרע לא ישלחו כסום יכסמו את-ראשיהם.
יחז	מד	21	ויין לא-ישתו כל-כהן בבואם אל-החצר הפנימית.
יחז	מד	22	ואלמנה וגרושה לא-יקחו להם לנשים כי אם-בתולת מזרע בית ישראל והאלמנה אשר תהיה אלמנה מכהן יקחו.
יחז	מד	23	ואת-עמי יורו בין קדש לחל ובין-טמא לטהור יודעם.
יחז	מד	24	ועל-ריב המה יעמדו לשפט במשפטי ושפטהו ואת-תורתי ואת-חקתי בכל-מועדי ישמרו ואת-שבתותי יקדשו.
יחז	מד	25	ואל-מת אדם לא יבוא לטמאה כי אם-לאב ולאם ולבן ולבת לאח ולאחות אשר-לא-היתה לאיש יטמאו.
יחז	מד	26	ואחרי טהרתו שבעת ימים יספרו-לו.
יחז	מד	27	וביום באו אל-הקדש אל-החצר הפנימית לשרת בקדש יקריב חטאתו נאם אדני יהוה.
יחז	מד	28	והיתה להם לנחלה אני נחלתם ואחזה לא-תתנו להם בישראל אני אחזתם.
יחז	מד	29	המנחה והחטאת והאשם המה יאכלום וכל-חרם בישראל להם יהיה.
יחז	מד	30	וראשית כל-בכורי כל וכל-תרומת כל מכל תרומותיכם לכהנים יהיה וראשית ערסותיכם תתנו לכהן להניח ברכה אל-ביתך.
יחז	מד	31	כל-נבלה וטרפה מן-העוף ומן-הבהמה לא יאכלו הכהנים.</P>
יחז	מה	1	ובהפילכם את-הארץ בנחלה תרימו תרומה ליהוה קדש מן-הארץ ארך חמשה ועשרים אלף ארך ורחב עשרה אלף קדש-הוא בכל-גבולה סביב.
יחז	מה	2	יהיה מזה אל-הקדש חמש מאות בחמש מאות מרבע סביב וחמשים אמה מגרש לו סביב.
יחז	מה	3	ומן-המדה הזאת תמוד ארך חמש ועשרים אלף ורחב עשרת אלפים ובו-יהיה המקדש קדש קדשים.
יחז	מה	4	קדש מן-הארץ הוא לכהנים משרתי המקדש יהיה הקרבים לשרת את-יהוה והיה להם מקום לבתים ומקדש למקדש.
יחז	מה	5	וחמשה ועשרים אלף ארך ועשרת אלפים רחב יהיה ללוים משרתי הבית להם לאחזה עשרים לשכת.
יחז	מה	6	ואחזת העיר תתנו חמשת אלפים רחב וארך חמשה ועשרים אלף לעמת תרומת הקדש לכל-בית ישראל יהיה.
יחז	מה	7	ולנשיא מזה ומזה לתרומת הקדש ולאחזת העיר אל-פני תרומת-הקדש ואל-פני אחזת העיר מפאת-ים ימה ומפאת-קדמה קדימה וארך לעמות אחד החלקים מגבול ים אל-גבול קדימה.
יחז	מה	8	לארץ יהיה-לו לאחזה בישראל ולא-יונו עוד נשיאי את-עמי והארץ יתנו לבית-ישראל לשבטיהם.</P>
יחז	מה	9	כה-אמר אדני יהוה רב-לכם נשיאי ישראל חמס ושד הסירו ומשפט וצדקה עשו הרימו גרשתיכם מעל עמי נאם אדני יהוה.
יחז	מה	10	מאזני-צדק ואיפת-צדק ובת-צדק יהי לכם.
יחז	מה	11	האיפה והבת תכן אחד יהיה לשאת מעשר החמר הבת ועשירת החמר האיפה אל-החמר יהיה מתכנתו.
יחז	מה	12	והשקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם.
יחז	מה	13	זאת התרומה אשר תרימו ששית האיפה מחמר החטים וששיתם האיפה מחמר השערים.
יחז	מה	14	וחק השמן הבת השמן מעשר הבת מן-הכר עשרת הבתים חמר כי-עשרת הבתים חמר.
יחז	מה	15	ושה-אחת מן-הצאן מן-המאתים ממשקה ישראל למנחה ולעולה ולשלמים לכפר עליהם נאם אדני יהוה.</P>
יחז	מה	16	כל העם הארץ יהיו אל-התרומה הזאת לנשיא בישראל.
יחז	מה	17	ועל-הנשיא יהיה העולות והמנחה והנסך בחגים ובחדשים ובשבתות בכל-מועדי בית ישראל הוא-יעשה את-החטאת ואת-המנחה ואת-העולה ואת-השלמים לכפר בעד בית-ישראל.
יחז	מה	18	כה-אמר אדני יהוה בראשון באחד לחדש תקח פר-בן-בקר תמים וחטאת את-המקדש.
יחז	מה	19	ולקח הכהן מדם החטאת ונתן אל-מזוזת הבית ואל-ארבע פנות העזרה למזבח ועל-מזוזת שער החצר הפנימית.
יחז	מה	20	וכן תעשה בשבעה בחדש מאיש שגה ומפתי וכפרתם את-הבית.
יחז	מה	21	בראשון בארבעה עשר יום לחדש יהיה לכם הפסח חג שבעות ימים מצות יאכל.
יחז	מה	22	ועשה הנשיא ביום ההוא בעדו ובעד כל-עם הארץ פר חטאת.
יחז	מה	23	ושבעת ימי-החג יעשה עולה ליהוה שבעת פרים ושבעת אילים תמימם ליום שבעת הימים וחטאת שעיר עזים ליום.
יחז	מה	24	ומנחה איפה לפר ואיפה לאיל יעשה ושמן הין לאיפה.
יחז	מה	25	בשביעי בחמשה עשר יום לחדש בחג יעשה כאלה שבעת הימים כחטאת כעלה וכמנחה וכשמן.</P>
יחז	מו	1	כה-אמר אדני יהוה שער החצר הפנימית הפנה קדים יהיה סגור ששת ימי המעשה וביום השבת יפתח וביום החדש יפתח.
יחז	מו	2	ובא הנשיא דרך אולם השער מחוץ ועמד על-מזוזת השער ועשו הכהנים את-עולתו ואת-שלמיו והשתחוה על-מפתן השער ויצא והשער לא-יסגר עד-הערב.
יחז	מו	3	והשתחוו עם-הארץ פתח השער ההוא בשבתות ובחדשים לפני יהוה.
יחז	מו	4	והעלה אשר-יקרב הנשיא ליהוה ביום השבת ששה כבשים תמימם ואיל תמים.
יחז	מו	5	ומנחה איפה לאיל ולכבשים מנחה מתת ידו ושמן הין לאיפה.</P>
יחז	מו	6	וביום החדש פר בן-בקר תמימם וששת כבשם ואיל תמימם יהיו.
יחז	מו	7	ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה.
יחז	מו	8	ובבוא הנשיא דרך אולם השער יבוא ובדרכו יצא.
יחז	מו	9	ובבוא עם-הארץ לפני יהוה במועדים הבא דרך-שער צפון להשתחות יצא דרך-שער נגב והבא דרך-שער נגב יצא דרך-שער צפונה לא ישוב דרך השער אשר-בא בו כי נכחו יצאו.
יחז	מו	10	והנשיא בתוכם בבואם יבוא ובצאתם יצאו.
יחז	מו	11	ובחגים ובמועדים תהיה המנחה איפה לפר ואיפה לאיל ולכבשים מתת ידו ושמן הין לאיפה.</P>
יחז	מו	12	וכי-יעשה הנשיא נדבה עולה או-שלמים נדבה ליהוה ופתח לו את השער הפנה קדים ועשה את-עלתו ואת-שלמיו כאשר יעשה ביום השבת ויצא וסגר את-השער אחרי צאתו.
יחז	מו	13	וכבש בן-שנתו תמים תעשה עולה ליום ליהוה בבקר בבקר תעשה אתו.
יחז	מו	14	ומנחה תעשה עליו בבקר בבקר ששית האיפה ושמן שלישית ההין לרס את-הסלת מנחה ליהוה חקות עולם תמיד.
יחז	מו	15	ועשו את-הכבש ואת-המנחה ואת-השמן בבקר בבקר עולת תמיד.</P>
יחז	מו	16	כה-אמר אדני יהוה כי-יתן הנשיא מתנה לאיש מבניו נחלתו היא לבניו תהיה אחזתם היא בנחלה.</P>
יחז	מו	17	וכי-יתן מתנה מנחלתו לאחד מעבדיו והיתה לו עד-שנת הדרור ושבת לנשיא אך נחלתו בניו להם תהיה.
יחז	מו	18	ולא-יקח הנשיא מנחלת העם להונתם מאחזתם מאחזתו ינחל את-בניו למען אשר לא-יפצו עמי איש מאחזתו.
יחז	מו	19	ויביאני במבוא אשר על-כתף השער אל-הלשכות הקדש אל-הכהנים הפנות צפונה והנה-שם מקום בירכתם ימה.
יחז	מו	20	ויאמר אלי זה המקום אשר יבשלו-שם הכהנים את-האשם ואת-החטאת אשר יאפו את-המנחה לבלתי הוציא אל-החצר החיצונה לקדש את-העם.
יחז	מו	21	ויוציאני אל-החצר החיצנה ויעבירני אל-ארבעת מקצועי החצר והנה חצר במקצע החצר חצר במקצע החצר.
יחז	מו	22	בארבעת מקצעות החצר חצרות קטרות ארבעים ארך ושלשים רחב מדה אחת לארבעתם מהקצעות.
יחז	מו	23	וטור סביב בהם סביב לארבעתם ומבשלות עשוי מתחת הטירות סביב.
יחז	מו	24	ויאמר אלי אלה בית המבשלים אשר יבשלו-שם משרתי הבית את-זבח העם.</P>
יחז	מז	1	וישבני אל-פתח הבית והנה-מים יצאים מתחת מפתן הבית קדימה כי-פני הבית קדים והמים ירדים מתחת מכתף הבית הימנית מנגב למזבח.
יחז	מז	2	ויוצאני דרך-שער צפונה ויסבני דרך חוץ אל-שער החוץ דרך הפונה קדים והנה-מים מפכים מן-הכתף הימנית.
יחז	מז	3	בצאת-האיש קדים וקו בידו וימד אלף באמה ויעברני במים מי אפסים.
יחז	מז	4	וימד אלף ויעברני במים מים ברכים וימד אלף ויעברני מי מתנים.
יחז	מז	5	וימד אלף נחל אשר לא-אוכל לעבר כי-גאו המים מי שחו נחל אשר לא-יעבר.
יחז	מז	6	ויאמר אלי הראית בן-אדם ויולכני וישבני שפת הנחל.
יחז	מז	7	בשובני והנה אל-שפת הנחל עץ רב מאד מזה ומזה.
יחז	מז	8	ויאמר אלי המים האלה יוצאים אל-הגלילה הקדמונה וירדו על-הערבה ובאו הימה אל-הימה המוצאים ונרפאו המים.
יחז	מז	9	והיה כל-נפש חיה אשר-ישרץ אל כל-אשר יבוא שם נחלים יחיה והיה הדגה רבה מאד כי באו שמה המים האלה וירפאו וחי כל אשר-יבוא שמה הנחל.
יחז	מז	10	והיה יעמדו עליו דוגים מעין גדי ועד-עין עגלים משטוח לחרמים יהיו למינה תהיה דגתם כדגת הים הגדול רבה מאד.
יחז	מז	11	בצאתו וגבאיו ולא ירפאו למלח נתנו.
יחז	מז	12	ועל-הנחל יעלה על-שפתו מזה ומזה כל-עץ-מאכל לא-יבול עלהו ולא-יתם פריו לחדשיו יבכר כי מימיו מן-המקדש המה יוצאים והיו פריו למאכל ועלהו לתרופה.</P>
יחז	מז	13	כה אמר אדני יהוה גה גבול אשר תתנחלו את-הארץ לשני עשר שבטי ישראל יוסף חבלים.
יחז	מז	14	ונחלתם אותה איש כאחיו אשר נשאתי את-ידי לתתה לאבתיכם ונפלה הארץ הזאת לכם בנחלה.
יחז	מז	15	וזה גבול הארץ לפאת צפונה מן-הים הגדול הדרך חתלן לבוא צדדה.
יחז	מז	16	חמת ברותה סברים אשר בין-גבול דמשק ובין גבול חמת חצר התיכון אשר אל-גבול חורן.
יחז	מז	17	והיה גבול מן-הים חצר עינון גבול דמשק וצפון צפונה וגבול חמת ואת פאת צפון.
יחז	מז	18	ופאת קדים מבין חורן ומבין-דמשק ומבין הגלעד ומבין ארץ ישראל הירדן מגבול על-הים הקדמוני תמדו ואת פאת קדימה.
יחז	מז	19	ופאת נגב תימנה מתמר עד-מי מריבות קדש נחלה אל-הים הגדול ואת פאת-תימנה נגבה.
יחז	מז	20	ופאת-ים הים הגדול מגבול עד-נכח לבוא חמת זאת פאת-ים.
יחז	מז	21	וחלקתם את-הארץ הזאת לכם לשבטי ישראל.
יחז	מז	22	והיה תפלו אותה בנחלה לכם ולהגרים הגרים בתוככם אשר-הולדו בנים בתוככם והיו לכם כאזרח בבני ישראל אתכם יפלו בנחלה בתוך שבטי ישראל.
יחז	מז	23	והיה בשבט אשר-גר הגר אתו שם תתנו נחלתו נאם אדני יהוה.</P>
יחז	מח	1	ואלה שמות השבטים מקצה צפונה אל-יד דרך-חתלן לבוא-חמת חצר עינן גבול דמשק צפונה אל-יד חמת והיו-לו פאת-קדים הים דן אחד.
יחז	מח	2	ועל גבול דן מפאת קדים עד-פאת-ימה אשר אחד.
יחז	מח	3	ועל גבול אשר מפאת קדימה ועד-פאת-ימה נפתלי אחד.
יחז	מח	4	ועל גבול נפתלי מפאת קדמה עד-פאת-ימה מנשה אחד.
יחז	מח	5	ועל גבול מנשה מפאת קדמה עד-פאת-ימה אפרים אחד.
יחז	מח	6	ועל גבול אפרים מפאת קדים ועד-פאת-ימה ראובן אחד.
יחז	מח	7	ועל גבול ראובן מפאת קדים עד-פאת-ימה יהודה אחד.
יחז	מח	8	ועל גבול יהודה מפאת קדים עד-פאת-ימה תהיה התרומה אשר-תרימו חמשה ועשרים אלף רחב וארך כאחד החלקים מפאת קדימה עד-פאת-ימה והיה המקדש בתוכו.
יחז	מח	9	התרומה אשר תרימו ליהוה ארך חמשה ועשרים אלף ורחב עשרת אלפים.
יחז	מח	10	ולאלה תהיה תרומת-הקדש לכהנים צפונה חמשה ועשרים אלף וימה רחב עשרת אלפים וקדימה רחב עשרת אלפים ונגבה ארך חמשה ועשרים אלף והיה מקדש-יהוה בתוכו.
יחז	מח	11	לכהנים המקדש מבני צדוק אשר שמרו משמרתי אשר לא-תעו בתעות בני ישראל כאשר תעו הלוים.
יחז	מח	12	והיתה להם תרומיה מתרומת הארץ קדש קדשים אל-גבול הלוים.
יחז	מח	13	והלוים לעמת גבול הכהנים חמשה ועשרים אלף ארך ורחב עשרת אלפים כל-ארך חמשה ועשרים אלף ורחב עשרת אלפים.
יחז	מח	14	ולא-ימכרו ממנו ולא ימר ולא יעבור ראשית הארץ כי-קדש ליהוה.
יחז	מח	15	וחמשת אלפים הנותר ברחב על-פני חמשה ועשרים אלף חל-הוא לעיר למושב ולמגרש והיתה העיר בתוכה.
יחז	מח	16	ואלה מדותיה פאת צפון חמש מאות וארבעת אלפים ופאת-נגב חמש חמש מאות וארבעת אלפים ומפאת קדים חמש מאות וארבעת אלפים ופאת-ימה חמש מאות וארבעת אלפים.
יחז	מח	17	והיה מגרש לעיר צפונה חמשים ומאתים ונגבה חמשים ומאתים וקדימה חמשים ומאתים וימה חמשים ומאתים.
יחז	מח	18	והנותר בארך לעמת תרומת הקדש עשרת אלפים קדימה ועשרת אלפים ימה והיה לעמת תרומת הקדש והיתה תבואתה ללחם לעבדי העיר.
יחז	מח	19	והעבד העיר יעבדוהו מכל שבטי ישראל.
יחז	מח	20	כל-התרומה חמשה ועשרים אלף בחמשה ועשרים אלף רביעית תרימו את-תרומת הקדש אל-אחזת העיר.
יחז	מח	21	והנותר לנשיא מזה ומזה לתרומת-הקדש ולאחזת העיר אל-פני חמשה ועשרים אלף תרומה עד-גבול קדימה וימה על-פני חמשה ועשרים אלף על-גבול ימה לעמת חלקים לנשיא והיתה תרומת הקדש ומקדש הבית בתוכה.
יחז	מח	22	ומאחזת הלוים ומאחזת העיר בתוך אשר לנשיא יהיה בין גבול יהודה ובין גבול בנימן לנשיא יהיה.
יחז	מח	23	ויתר השבטים מפאת קדימה עד-פאת-ימה בנימן אחד.
יחז	מח	24	ועל גבול בנימן מפאת קדימה עד-פאת-ימה שמעון אחד.
יחז	מח	25	ועל גבול שמעון מפאת קדימה עד-פאת-ימה יששכר אחד.
יחז	מח	26	ועל גבול יששכר מפאת קדימה עד-פאת-ימה זבולן אחד.
יחז	מח	27	ועל גבול זבולן מפאת קדמה עד-פאת-ימה גד אחד.
יחז	מח	28	ועל גבול גד אל-פאת נגב תימנה והיה גבול מתמר מי מריבת קדש נחלה על-הים הגדול.
יחז	מח	29	זאת הארץ אשר-תפילו מנחלה לשבטי ישראל ואלה מחלקותם נאם אדני יהוה.</P>
יחז	מח	30	ואלה תוצאת העיר מפאת צפון חמש מאות וארבעת אלפים מדה.
יחז	מח	31	ושערי העיר על-שמות שבטי ישראל שערים שלושה צפונה שער ראובן אחד שער יהודה אחד שער לוי אחד.
יחז	מח	32	ואל-פאת קדימה חמש מאות וארבעת אלפים ושערים שלשה ושער יוסף אחד שער בנימן אחד שער דן אחד.
יחז	מח	33	ופאת-נגבה חמש מאות וארבעת אלפים מדה ושערים שלשה שער שמעון אחד שער יששכר אחד שער זבולן אחד.
יחז	מח	34	פאת-ימה חמש מאות וארבעת אלפים שעריהם שלשה שער גד אחד שער אשר אחד שער נפתלי אחד.
יחז	מח	35	סביב שמנה עשר אלף ושם-העיר מיום יהוה שמה.</P>
ינה	א	1	ויהי דבר-יהוה אל-יונה בן-אמתי לאמר.
ינה	א	2	קום לך אל-נינוה העיר הגדולה וקרא עליה כי-עלתה רעתם לפני.
ינה	א	3	ויקם יונה לברח תרשישה מלפני יהוה וירד יפו וימצא אניה באה תרשיש ויתן שכרה וירד בה לבוא עמהם תרשישה מלפני יהוה.
ינה	א	4	ויהוה הטיל רוח-גדולה אל-הים ויהי סער-גדול בים והאניה חשבה להשבר.
ינה	א	5	וייראו המלחים ויזעקו איש אל-אלהיו ויטלו את-הכלים אשר באניה אל-הים להקל מעליהם ויונה ירד אל-ירכתי הספינה וישכב וירדם.
ינה	א	6	ויקרב אליו רב החבל ויאמר לו מה-לך נרדם קום קרא אל-אלהיך אולי יתעשת האלהים לנו ולא נאבד.
ינה	א	7	ויאמרו איש אל-רעהו לכו ונפילה גורלות ונדעה בשלמי הרעה הזאת לנו ויפלו גורלות ויפל הגורל על-יונה.
ינה	א	8	ויאמרו אליו הגידה-נא לנו באשר למי-הרעה הזאת לנו מה-מלאכתך ומאין תבוא מה ארצך ואי-מזה עם אתה.
ינה	א	9	ויאמר אליהם עברי אנכי ואת-יהוה אלהי השמים אני ירא אשר-עשה את-הים ואת-היבשה.
ינה	א	10	וייראו האנשים יראה גדולה ויאמרו אליו מה-זאת עשית כי-ידעו האנשים כי-מלפני יהוה הוא ברח כי הגיד להם.
ינה	א	11	ויאמרו אליו מה-נעשה לך וישתק הים מעלינו כי הים הולך וסער.
ינה	א	12	ויאמר אליהם שאוני והטילני אל-הים וישתק הים מעליכם כי יודע אני כי בשלי הסער הגדול הזה עליכם.
ינה	א	13	ויחתרו האנשים להשיב אל-היבשה ולא יכלו כי הים הולך וסער עליהם.
ינה	א	14	ויקראו אל-יהוה ויאמרו אנה יהוה אל-נא נאבדה בנפש האיש הזה ואל-תתן עלינו דם נקיא כי-אתה יהוה כאשר חפצת עשית.
ינה	א	15	וישאו את-יונה ויטלהו אל-הים ויעמד הים מזעפו.
ינה	א	16	וייראו האנשים יראה גדולה את-יהוה ויזבחו-זבח ליהוה וידרו נדרים.</P>
ינה	ב	1	וימן יהוה דג גדול לבלע את-יונה ויהי יונה במעי הדג שלשה ימים ושלשה לילות.
ינה	ב	2	ויתפלל יונה אל-יהוה אלהיו ממעי הדגה.
ינה	ב	3	ויאמר קראתי מצרה לי אל-יהוה ויענני מבטן שאול שועתי שמעת קולי.
ינה	ב	4	ותשליכני מצולה בלבב ימים ונהר יסבבני כל-משבריך וגליך עלי עברו.
ינה	ב	5	ואני אמרתי נגרשתי מנגד עיניך אך אוסיף להביט אל-היכל קדשך.
ינה	ב	6	אפפוני מים עד-נפש תהום יסבבני סוף חבוש לראשי.
ינה	ב	7	לקצבי הרים ירדתי הארץ ברחיה בעדי לעולם ותעל משחת חיי יהוה אלהי.
ינה	ב	8	בהתעטף עלי נפשי את-יהוה זכרתי ותבוא אליך תפלתי אל-היכל קדשך.
ינה	ב	9	משמרים הבלי-שוא חסדם יעזבו.
ינה	ב	10	ואני בקול תודה אזבחה-לך אשר נדרתי אשלמה ישועתה ליהוה.</P>
ינה	ב	11	ויאמר יהוה לדג ויקא את-יונה אל-היבשה.</P>
ינה	ג	1	ויהי דבר-יהוה אל-יונה שנית לאמר.
ינה	ג	2	קום לך אל-נינוה העיר הגדולה וקרא אליה את-הקריאה אשר אנכי דבר אליך.
ינה	ג	3	ויקם יונה וילך אל-נינוה כדבר יהוה ונינוה היתה עיר-גדולה לאלהים מהלך שלשת ימים.
ינה	ג	4	ויחל יונה לבוא בעיר מהלך יום אחד ויקרא ויאמר עוד ארבעים יום ונינוה נהפכת.
ינה	ג	5	ויאמינו אנשי נינוה באלהים ויקראו-צום וילבשו שקים מגדולם ועד-קטנם.
ינה	ג	6	ויגע הדבר אל-מלך נינוה ויקם מכסאו ויעבר אדרתו מעליו ויכס שק וישב על-האפר.
ינה	ג	7	ויזעק ויאמר בנינוה מטעם המלך וגדליו לאמר האדם והבהמה הבקר והצאן אל-יטעמו מאומה אל-ירעו ומים אל-ישתו.
ינה	ג	8	ויתכסו שקים האדם והבהמה ויקראו אל-אלהים בחזקה וישבו איש מדרכו הרעה ומן-החמס אשר בכפיהם.
ינה	ג	9	מי-יודע ישוב ונחם האלהים ושב מחרון אפו ולא נאבד.
ינה	ג	10	וירא האלהים את-מעשיהם כי-שבו מדרכם הרעה וינחם האלהים על-הרעה אשר-דבר לעשות-להם ולא עשה.</P>
ינה	ד	1	וירע אל-יונה רעה גדולה ויחר לו.
ינה	ד	2	ויתפלל אל-יהוה ויאמר אנה יהוה הלוא-זה דברי עד-היותי על-אדמתי על-כן קדמתי לברח תרשישה כי ידעתי כי אתה אל-חנון ורחום ארך אפים ורב-חסד ונחם על-הרעה.
ינה	ד	3	ועתה יהוה קח-נא את-נפשי ממני כי טוב מותי מחיי.</P>
ינה	ד	4	ויאמר יהוה ההיטב חרה לך.
ינה	ד	5	ויצא יונה מן-העיר וישב מקדם לעיר ויעש לו שם סכה וישב תחתיה בצל עד אשר יראה מה-יהיה בעיר.
ינה	ד	6	וימן יהוה-אלהים קיקיון ויעל מעל ליונה להיות צל על-ראשו להציל לו מרעתו וישמח יונה על-הקיקיון שמחה גדולה.
ינה	ד	7	וימן האלהים תולעת בעלות השחר למחרת ותך את-הקיקיון וייבש.
ינה	ד	8	ויהי כזרח השמש וימן אלהים רוח קדים חרישית ותך השמש על-ראש יונה ויתעלף וישאל את-נפשו למות ויאמר טוב מותי מחיי.
ינה	ד	9	ויאמר אלהים אל-יונה ההיטב חרה-לך על-הקיקיון ויאמר היטב חרה-לי עד-מות.
ינה	ד	10	ויאמר יהוה אתה חסת על-הקיקיון אשר לא-עמלת בו ולא גדלתו שבן-לילה היה ובן-לילה אבד.
ינה	ד	11	ואני לא אחוס על-נינוה העיר הגדולה אשר יש-בה הרבה משתים-עשרה רבו אדם אשר לא-ידע בין-ימינו לשמאלו ובהמה רבה.</P>
ירמ	א	1	דברי ירמיהו בן-חלקיהו מן-הכהנים אשר בענתות בארץ בנימן.
ירמ	א	2	אשר היה דבר-יהוה אליו בימי יאשיהו בן-אמון מלך יהודה בשלש-עשרה שנה למלכו.
ירמ	א	3	ויהי בימי יהויקים בן-יאשיהו מלך יהודה עד-תם עשתי עשרה שנה לצדקיהו בן-יאשיהו מלך יהודה עד-גלות ירושלם בחדש החמישי.</P>
ירמ	א	4	ויהי דבר-יהוה אלי לאמר.
ירמ	א	5	בטרם אצורך בבטן ידעתיך ובטרם תצא מרחם הקדשתיך נביא לגוים נתתיך.
ירמ	א	6	ואמר אהה אדני יהוה הנה לא-ידעתי דבר כי-נער אנכי.</P>
ירמ	א	7	ויאמר יהוה אלי אל-תאמר נער אנכי כי על-כל-אשר אשלחך תלך ואת כל-אשר אצוך תדבר.
ירמ	א	8	אל-תירא מפניהם כי-אתך אני להצלך נאם-יהוה.
ירמ	א	9	וישלח יהוה את-ידו ויגע על-פי ויאמר יהוה אלי הנה נתתי דברי בפיך.
ירמ	א	10	ראה הפקדתיך היום הזה על-הגוים ועל-הממלכות לנתוש ולנתוץ ולהאביד ולהרוס לבנות ולנטוע.</P>
ירמ	א	11	ויהי דבר-יהוה אלי לאמר מה-אתה ראה ירמיהו ואמר מקל שקד אני ראה.
ירמ	א	12	ויאמר יהוה אלי היטבת לראות כי-שקד אני על-דברי לעשתו.</P>
ירמ	א	13	ויהי דבר-יהוה אלי שנית לאמר מה אתה ראה ואמר סיר נפוח אני ראה ופניו מפני צפונה.
ירמ	א	14	ויאמר יהוה אלי מצפון תפתח הרעה על כל-ישבי הארץ.
ירמ	א	15	כי הנני קרא לכל-משפחות ממלכות צפונה נאם-יהוה ובאו ונתנו איש כסאו פתח שערי ירושלם ועל כל-חומתיה סביב ועל כל-ערי יהודה.
ירמ	א	16	ודברתי משפטי אותם על כל-רעתם אשר עזבוני ויקטרו לאלהים אחרים וישתחוו למעשי ידיהם.
ירמ	א	17	ואתה תאזר מתניך וקמת ודברת אליהם את כל-אשר אנכי אצוך אל-תחת מפניהם פן-אחתך לפניהם.
ירמ	א	18	ואני הנה נתתיך היום לעיר מבצר ולעמוד ברזל ולחמות נחשת על-כל-הארץ למלכי יהודה לשריה לכהניה ולעם הארץ.
ירמ	א	19	ונלחמו אליך ולא-יוכלו לך כי-אתך אני נאם-יהוה להצילך.</P>
ירמ	ב	1	ויהי דבר-יהוה אלי לאמר.
ירמ	ב	2	הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך לכתך אחרי במדבר בארץ לא זרועה.
ירמ	ב	3	קדש ישראל ליהוה ראשית תבואתה כל-אכליו יאשמו רעה תבא אליהם נאם-יהוה.</P>
ירמ	ב	4	שמעו דבר-יהוה בית יעקב וכל-משפחות בית ישראל.
ירמ	ב	5	כה אמר יהוה מה-מצאו אבותיכם בי עול כי רחקו מעלי וילכו אחרי ההבל ויהבלו.
ירמ	ב	6	ולא אמרו איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות בארץ לא-עבר בה איש ולא-ישב אדם שם.
ירמ	ב	7	ואביא אתכם אל-ארץ הכרמל לאכל פריה וטובה ותבאו ותטמאו את-ארצי ונחלתי שמתם לתועבה.
ירמ	ב	8	הכהנים לא אמרו איה יהוה ותפשי התורה לא ידעוני והרעים פשעו בי והנביאים נבאו בבעל ואחרי לא-יועלו הלכו.
ירמ	ב	9	לכן עד אריב אתכם נאם-יהוה ואת-בני בניכם אריב.
ירמ	ב	10	כי עברו איי כתיים וראו וקדר שלחו והתבוננו מאד וראו הן היתה כזאת.
ירמ	ב	11	ההימיר גוי אלהים והמה לא אלהים ועמי המיר כבודו בלוא יועיל.
ירמ	ב	12	שמו שמים על-זאת ושערו חרבו מאד נאם-יהוה.
ירמ	ב	13	כי-שתים רעות עשה עמי אתי עזבו מקור מים חיים לחצב להם בארות בארת נשברים אשר לא-יכלו המים.
ירמ	ב	14	העבד ישראל אם-יליד בית הוא מדוע היה לבז.
ירמ	ב	15	עליו ישאגו כפרים נתנו קולם וישיתו ארצו לשמה עריו נצתה מבלי ישב.
ירמ	ב	16	גם-בני-נף ותחפנס ירעוך קדקד.
ירמ	ב	17	הלוא-זאת תעשה-לך עזבך את-יהוה אלהיך בעת מוליכך בדרך.
ירמ	ב	18	ועתה מה-לך לדרך מצרים לשתות מי שחור ומה-לך לדרך אשור לשתות מי נהר.
ירמ	ב	19	תיסרך רעתך ומשבותיך תוכחך ודעי וראי כי-רע ומר עזבך את-יהוה אלהיך ולא פחדתי אליך נאם-אדני יהוה צבאות.
ירמ	ב	20	כי מעולם שברתי עלך נתקתי מוסרתיך ותאמרי לא אעבד כי על-כל-גבעה גבהה ותחת כל-עץ רענן את צעה זנה.
ירמ	ב	21	ואנכי נטעתיך שרק כלה זרע אמת ואיך נהפכת לי סורי הגפן נכריה.
ירמ	ב	22	כי אם-תכבסי בנתר ותרבי-לך ברית נכתם עונך לפני נאם אדני יהוה.
ירמ	ב	23	איך תאמרי לא נטמאתי אחרי הבעלים לא הלכתי ראי דרכך בגיא דעי מה עשית בכרה קלה משרכת דרכיה.
ירמ	ב	24	פרה למד מדבר באות נפשו שאפה רוח תאנתה מי ישיבנה כל-מבקשיה לא ייעפו בחדשה ימצאונה.
ירמ	ב	25	מנעי רגלך מיחף וגורנך מצמאה ותאמרי נואש לוא כי-אהבתי זרים ואחריהם אלך.
ירמ	ב	26	כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם.
ירמ	ב	27	אמרים לעץ אבי אתה ולאבן את ילדתני כי-פנו אלי ערף ולא פנים ובעת רעתם יאמרו קומה והושיענו.
ירמ	ב	28	ואיה אלהיך אשר עשית לך יקומו אם-יושיעוך בעת רעתך כי מספר עריך היו אלהיך יהודה.</P>
ירמ	ב	29	למה תריבו אלי כלכם פשעתם בי נאם-יהוה.
ירמ	ב	30	לשוא הכיתי את-בניכם מוסר לא לקחו אכלה חרבכם נביאיכם כאריה משחית.
ירמ	ב	31	הדור אתם ראו דבר-יהוה המדבר הייתי לישראל אם ארץ מאפליה מדוע אמרו עמי רדנו לוא-נבוא עוד אליך.
ירמ	ב	32	התשכח בתולה עדיה כלה קשריה ועמי שכחוני ימים אין מספר.
ירמ	ב	33	מה-תיטבי דרכך לבקש אהבה לכן גם את-הרעות למדתי את-דרכיך.
ירמ	ב	34	גם בכנפיך נמצאו דם נפשות אביונים נקיים לא-במחתרת מצאתים כי על-כל-אלה.
ירמ	ב	35	ותאמרי כי נקיתי אך שב אפו ממני הנני נשפט אותך על-אמרך לא חטאתי.
ירמ	ב	36	מה-תזלי מאד לשנות את-דרכך גם ממצרים תבושי כאשר-בשת מאשור.
ירמ	ב	37	גם מאת זה תצאי וידיך על-ראשך כי-מאס יהוה במבטחיך ולא תצליחי להם.</P>
ירמ	ג	1	לאמר הן ישלח איש את-אשתו והלכה מאתו והיתה לאיש-אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאם-יהוה.
ירמ	ג	2	שאי-עיניך על-שפים וראי איפה לא שגלת על-דרכים ישבת להם כערבי במדבר ותחניפי ארץ בזנותיך וברעתך.
ירמ	ג	3	וימנעו רבבים ומלקוש לוא היה ומצח אשה זונה היה לך מאנת הכלם.
ירמ	ג	4	הלוא מעתה קראתי לי אבי אלוף נערי אתה.
ירמ	ג	5	הינטר לעולם אם-ישמר לנצח הנה דברתי ותעשי הרעות ותוכל.</P>
ירמ	ג	6	ויאמר יהוה אלי בימי יאשיהו המלך הראית אשר עשתה משבה ישראל הלכה היא על-כל-הר גבה ואל-תחת כל-עץ רענן ותזני-שם.
ירמ	ג	7	ואמר אחרי עשותה את-כל-אלה אלי תשוב ולא-שבה ותראה בגודה אחותה יהודה.
ירמ	ג	8	וארא כי על-כל-אדות אשר נאפה משבה ישראל שלחתיה ואתן את-ספר כריתתיה אליה ולא יראה בגדה יהודה אחותה ותלך ותזן גם-היא.
ירמ	ג	9	והיה מקל זנותה ותחנף את-הארץ ותנאף את-האבן ואת-העץ.
ירמ	ג	10	וגם-בכל-זאת לא-שבה אלי בגודה אחותה יהודה בכל-לבה כי אם-בשקר נאם-יהוה.</P>
ירמ	ג	11	ויאמר יהוה אלי צדקה נפשה משבה ישראל מבגדה יהודה.
ירמ	ג	12	הלך וקראת את-הדברים האלה צפונה ואמרת שובה משבה ישראל נאם-יהוה לוא-אפיל פני בכם כי-חסיד אני נאם-יהוה לא אטור לעולם.
ירמ	ג	13	אך דעי עונך כי ביהוה אלהיך פשעת ותפזרי את-דרכיך לזרים תחת כל-עץ רענן ובקולי לא-שמעתם נאם-יהוה.
ירמ	ג	14	שובו בנים שובבים נאם-יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון.
ירמ	ג	15	ונתתי לכם רעים כלבי ורעו אתכם דעה והשכיל.
ירמ	ג	16	והיה כי תרבו ופריתם בארץ בימים ההמה נאם-יהוה לא-יאמרו עוד ארון ברית-יהוה ולא יעלה על-לב ולא יזכרו-בו ולא יפקדו ולא יעשה עוד.
ירמ	ג	17	בעת ההיא יקראו לירושלם כסא יהוה ונקוו אליה כל-הגוים לשם יהוה לירושלם ולא-ילכו עוד אחרי שררות לבם הרע.</P>
ירמ	ג	18	בימים ההמה ילכו בית-יהודה על-בית ישראל ויבאו יחדו מארץ צפון על-הארץ אשר הנחלתי את-אבותיכם.
ירמ	ג	19	ואנכי אמרתי איך אשיתך בבנים ואתן-לך ארץ חמדה נחלת צבי צבאות גוים ואמר אבי תקראו-לי ומאחרי לא תשובו.
ירמ	ג	20	אכן בגדה אשה מרעה כן בגדתם בי בית ישראל נאם-יהוה.
ירמ	ג	21	קול על-שפיים נשמע בכי תחנוני בני ישראל כי העוו את-דרכם שכחו את-יהוה אלהיהם.
ירמ	ג	22	שובו בנים שובבים ארפה משובתיכם הננו אתנו לך כי אתה יהוה אלהינו.
ירמ	ג	23	אכן לשקר מגבעות המון הרים אכן ביהוה אלהינו תשועת ישראל.
ירמ	ג	24	והבשת אכלה את-יגיע אבותינו מנעורינו את-צאנם ואת-בקרם את-בניהם ואת-בנותיהם.
ירמ	ג	25	נשכבה בבשתנו ותכסנו כלמתנו כי ליהוה אלהינו חטאנו אנחנו ואבותינו מנעורינו ועד-היום הזה ולא שמענו בקול יהוה אלהינו.</P>
ירמ	ד	1	אם-תשוב ישראל נאם-יהוה אלי תשוב ואם-תסיר שקוציך מפני ולא תנוד.
ירמ	ד	2	ונשבעת חי-יהוה באמת במשפט ובצדקה והתברכו בו גוים ובו יתהללו.</P>
ירמ	ד	3	כי-כה אמר יהוה לאיש יהודה ולירושלם נירו לכם ניר ואל-תזרעו אל-קוצים.
ירמ	ד	4	המלו ליהוה והסרו ערלות לבבכם איש יהודה וישבי ירושלם פן-תצא כאש חמתי ובערה ואין מכבה מפני רע מעלליכם.
ירמ	ד	5	הגידו ביהודה ובירושלם השמיעו ואמרו ותקעו שופר בארץ קראו מלאו ואמרו האספו ונבואה אל-ערי המבצר.
ירמ	ד	6	שאו-נס ציונה העיזו אל-תעמדו כי רעה אנכי מביא מצפון ושבר גדול.
ירמ	ד	7	עלה אריה מסבכו ומשחית גוים נסע יצא ממקמו לשום ארצך לשמה עריך תצינה מאין יושב.
ירמ	ד	8	על-זאת חגרו שקים ספדו והילילו כי לא-שב חרון אף-יהוה ממנו.</P>
ירמ	ד	9	והיה ביום-ההוא נאם-יהוה יאבד לב-המלך ולב השרים ונשמו הכהנים והנביאים יתמהו.</P>
ירמ	ד	10	ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד-הנפש.
ירמ	ד	11	בעת ההיא יאמר לעם-הזה ולירושלם רוח צח שפיים במדבר דרך בת-עמי לוא לזרות ולוא להבר.
ירמ	ד	12	רוח מלא מאלה יבוא לי עתה גם-אני אדבר משפטים אותם.
ירמ	ד	13	הנה כעננים יעלה וכסופה מרכבותיו קלו מנשרים סוסיו אוי לנו כי שדדנו.
ירמ	ד	14	כבסי מרעה לבך ירושלם למען תושעי עד-מתי תלין בקרבך מחשבות אונך.
ירמ	ד	15	כי קול מגיד מדן ומשמיע און מהר אפרים.
ירמ	ד	16	הזכירו לגוים הנה השמיעו על-ירושלם נצרים באים מארץ המרחק ויתנו על-ערי יהודה קולם.
ירמ	ד	17	כשמרי שדי היו עליה מסביב כי-אתי מרתה נאם-יהוה.
ירמ	ד	18	דרכך ומעלליך עשו אלה לך זאת רעתך כי מר כי נגע עד-לבך.</P>
ירמ	ד	19	מעי מעי אחולה קירות לבי המה-לי לבי לא אחריש כי קול שופר שמעתי נפשי תרועת מלחמה.
ירמ	ד	20	שבר על-שבר נקרא כי שדדה כל-הארץ פתאם שדדו אהלי רגע יריעתי.
ירמ	ד	21	עד-מתי אראה-נס אשמעה קול שופר.</P>
ירמ	ד	22	כי אויל עמי אותי לא ידעו בנים סכלים המה ולא נבונים המה חכמים המה להרע ולהיטיב לא ידעו.
ירמ	ד	23	ראיתי את-הארץ והנה-תהו ובהו ואל-השמים ואין אורם.
ירמ	ד	24	ראיתי ההרים והנה רעשים וכל-הגבעות התקלקלו.
ירמ	ד	25	ראיתי והנה אין האדם וכל-עוף השמים נדדו.
ירמ	ד	26	ראיתי והנה הכרמל המדבר וכל-עריו נתצו מפני יהוה מפני חרון אפו.</P>
ירמ	ד	27	כי-כה אמר יהוה שממה תהיה כל-הארץ וכלה לא אעשה.
ירמ	ד	28	על-זאת תאבל הארץ וקדרו השמים ממעל על כי-דברתי זמתי ולא נחמתי ולא-אשוב ממנה.
ירמ	ד	29	מקול פרש ורמה קשת ברחת כל-העיר באו בעבים ובכפים עלו כל-העיר עזובה ואין-יושב בהן איש.
ירמ	ד	30	ואתי שדוד מה-תעשי כי-תלבשי שני כי-תעדי עדי-זהב כי-תקרעי בפוך עיניך לשוא תתיפי מאסו-בך עגבים נפשך יבקשו.
ירמ	ד	31	כי קול כחולה שמעתי צרה כמבכירה קול בת-ציון תתיפח תפרש כפיה אוי-נא לי כי-עיפה נפשי להרגים.</P>
ירמ	ה	1	שוטטו בחוצות ירושלם וראו-נא ודעו ובקשו ברחובותיה אם-תמצאו איש אם-יש עשה משפט מבקש אמונה ואסלח לה.
ירמ	ה	2	ואם חי-יהוה יאמרו לכן לשקר ישבעו.
ירמ	ה	3	יהוה עיניך הלוא לאמונה הכיתה אתם ולא-חלו כליתם מאנו קחת מוסר חזקו פניהם מסלע מאנו לשוב.
ירמ	ה	4	ואני אמרתי אך-דלים הם נואלו כי לא ידעו דרך יהוה משפט אלהיהם.
ירמ	ה	5	אלכה-לי אל-הגדלים ואדברה אותם כי המה ידעו דרך יהוה משפט אלהיהם אך המה יחדו שברו על נתקו מוסרות.
ירמ	ה	6	על-כן הכם אריה מיער זאב ערבות ישדדם נמר שקד על-עריהם כל-היוצא מהנה יטרף כי רבו פשעיהם עצמו משבותיהם.
ירמ	ה	7	אי לזאת אסלוח-לך בניך עזבוני וישבעו בלא אלהים ואשבע אותם וינאפו ובית זונה יתגדדו.
ירמ	ה	8	סוסים מיזנים משכים היו איש אל-אשת רעהו יצהלו.
ירמ	ה	9	העל-אלה לוא-אפקד נאם-יהוה ואם בגוי אשר-כזה לא תתנקם נפשי.</P>
ירמ	ה	10	עלו בשרותיה ושחתו וכלה אל-תעשו הסירו נטישותיה כי לוא ליהוה המה.
ירמ	ה	11	כי בגוד בגדו בי בית ישראל ובית יהודה נאם-יהוה.
ירמ	ה	12	כחשו ביהוה ויאמרו לא-הוא ולא-תבוא עלינו רעה וחרב ורעב לוא נראה.
ירמ	ה	13	והנביאים יהיו לרוח והדבר אין בהם כה יעשה להם.</P>
ירמ	ה	14	לכן כה-אמר יהוה אלהי צבאות יען דברכם את-הדבר הזה הנני נתן דברי בפיך לאש והעם הזה עצים ואכלתם.
ירמ	ה	15	הנני מביא עליכם גוי ממרחק בית ישראל נאם-יהוה גוי איתן הוא גוי מעולם הוא גוי לא-תדע לשנו ולא תשמע מה-ידבר.
ירמ	ה	16	אשפתו כקבר פתוח כלם גבורים.
ירמ	ה	17	ואכל קצירך ולחמך יאכלו בניך ובנותיך יאכל צאנך ובקרך יאכל גפנך ותאנתך ירשש ערי מבצריך אשר אתה בוטח בהנה בחרב.
ירמ	ה	18	וגם בימים ההמה נאם-יהוה לא-אעשה אתכם כלה.
ירמ	ה	19	והיה כי תאמרו תחת מה עשה יהוה אלהינו לנו את-כל-אלה ואמרת אליהם כאשר עזבתם אותי ותעבדו אלהי נכר בארצכם כן תעבדו זרים בארץ לא לכם.</P>
ירמ	ה	20	הגידו זאת בבית יעקב והשמיעוה ביהודה לאמר.
ירמ	ה	21	שמעו-נא זאת עם סכל ואין לב עינים להם ולא יראו אזנים להם ולא ישמעו.
ירמ	ה	22	האותי לא-תיראו נאם-יהוה אם מפני לא תחילו אשר-שמתי חול גבול לים חק-עולם ולא יעברנהו ויתגעשו ולא יוכלו והמו גליו ולא יעברנהו.
ירמ	ה	23	ולעם הזה היה לב סורר ומורה סרו וילכו.
ירמ	ה	24	ולא-אמרו בלבבם נירא נא את-יהוה אלהינו הנתן גשם וירה ומלקוש בעתו שבעות חקות קציר ישמר-לנו.
ירמ	ה	25	עונותיכם הטו-אלה וחטאותיכם מנעו הטוב מכם.
ירמ	ה	26	כי-נמצאו בעמי רשעים ישור כשך יקושים הציבו משחית אנשים ילכדו.
ירמ	ה	27	ככלוב מלא עוף כן בתיהם מלאים מרמה על-כן גדלו ויעשירו.
ירמ	ה	28	שמנו עשתו גם עברו דברי-רע דין לא-דנו דין יתום ויצליחו ומשפט אביונים לא שפטו.
ירמ	ה	29	העל-אלה לא-אפקד נאם-יהוה אם בגוי אשר-כזה לא תתנקם נפשי.</P>
ירמ	ה	30	שמה ושערורה נהיתה בארץ.
ירמ	ה	31	הנביאים נבאו-בשקר והכהנים ירדו על-ידיהם ועמי אהבו כן ומה-תעשו לאחריתה.</P>
ירמ	ו	1	העזו בני בנימן מקרב ירושלם ובתקוע תקעו שופר ועל-בית הכרם שאו משאת כי רעה נשקפה מצפון ושבר גדול.
ירמ	ו	2	הנוה והמענגה דמיתי בת-ציון.
ירמ	ו	3	אליה יבאו רעים ועדריהם תקעו עליה אהלים סביב רעו איש את-ידו.
ירמ	ו	4	קדשו עליה מלחמה קומו ונעלה בצהרים אוי לנו כי-פנה היום כי ינטו צללי-ערב.
ירמ	ו	5	קומו ונעלה בלילה ונשחיתה ארמנותיה.</P>
ירמ	ו	6	כי כה אמר יהוה צבאות כרתו עצה ושפכו על-ירושלם סללה היא העיר הפקד כלה עשק בקרבה.
ירמ	ו	7	כהקיר בור מימיה כן הקרה רעתה חמס ושד ישמע בה על-פני תמיד חלי ומכה.
ירמ	ו	8	הוסרי ירושלם פן-תקע נפשי ממך פן-אשימך שממה ארץ לוא נושבה.</P>
ירמ	ו	9	כה אמר יהוה צבאות עולל יעוללו כגפן שארית ישראל השב ידך כבוצר על-סלסלות.
ירמ	ו	10	על-מי אדברה ואעידה וישמעו הנה ערלה אזנם ולא יוכלו להקשיב הנה דבר-יהוה היה להם לחרפה לא יחפצו-בו.
ירמ	ו	11	ואת חמת יהוה מלאתי נלאיתי הכיל שפך על-עולל בחוץ ועל סוד בחורים יחדו כי-גם-איש עם-אשה ילכדו זקן עם-מלא ימים.
ירמ	ו	12	ונסבו בתיהם לאחרים שדות ונשים יחדו כי-אטה את-ידי על-ישבי הארץ נאם-יהוה.
ירמ	ו	13	כי מקטנם ועד-גדולם כלו בוצע בצע ומנביא ועד-כהן כלו עשה שקר.
ירמ	ו	14	וירפאו את-שבר עמי על-נקלה לאמר שלום שלום ואין שלום.
ירמ	ו	15	הבישו כי תועבה עשו גם-בוש לא-יבושו גם-הכלים לא ידעו לכן יפלו בנפלים בעת-פקדתים יכשלו אמר יהוה.</P>
ירמ	ו	16	כה אמר יהוה עמדו על-דרכים וראו ושאלו לנתבות עולם אי-זה דרך הטוב ולכו-בה ומצאו מרגוע לנפשכם ויאמרו לא נלך.
ירמ	ו	17	והקמתי עליכם צפים הקשיבו לקול שופר ויאמרו לא נקשיב.
ירמ	ו	18	לכן שמעו הגוים ודעי עדה את-אשר-בם.
ירמ	ו	19	שמעי הארץ הנה אנכי מביא רעה אל-העם הזה פרי מחשבותם כי על-דברי לא הקשיבו ותורתי וימאסו-בה.
ירמ	ו	20	למה-זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא-ערבו לי.
ירמ	ו	21	לכן כה אמר יהוה הנני נתן אל-העם הזה מכשלים וכשלו בם אבות ובנים יחדו שכן ורעו יאבדו.</P>
ירמ	ו	22	כה אמר יהוה הנה עם בא מארץ צפון וגוי גדול יעור מירכתי-ארץ.
ירמ	ו	23	קשת וכידון יחזיקו אכזרי הוא ולא ירחמו קולם כים יהמה ועל-סוסים ירכבו ערוך כאיש למלחמה עליך בת-ציון.
ירמ	ו	24	שמענו את-שמעו רפו ידינו צרה החזיקתנו חיל כיולדה.
ירמ	ו	25	אל-תצאי השדה ובדרך אל-תלכי כי חרב לאיב מגור מסביב.
ירמ	ו	26	בת-עמי חגרי-שק והתפלשי באפר אבל יחיד עשי לך מספד תמרורים כי פתאם יבא השדד עלינו.
ירמ	ו	27	בחון נתתיך בעמי מבצר ותדע ובחנת את-דרכם.
ירמ	ו	28	כלם סרי סוררים הלכי רכיל נחשת וברזל כלם משחיתים המה.
ירמ	ו	29	נחר מפח מאשתם עפרת לשוא צרף צרוף ורעים לא נתקו.
ירמ	ו	30	כסף נמאס קראו להם כי-מאס יהוה בהם.</P>
ירמ	ז	1	הדבר אשר היה אל-ירמיהו מאת יהוה לאמר.
ירמ	ז	2	עמד בשער בית יהוה וקראת שם את-הדבר הזה ואמרת שמעו דבר-יהוה כל-יהודה הבאים בשערים האלה להשתחות ליהוה.</P>
ירמ	ז	3	כה-אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה.
ירמ	ז	4	אל-תבטחו לכם אל-דברי השקר לאמר היכל יהוה היכל יהוה היכל יהוה המה.
ירמ	ז	5	כי אם-היטיב תיטיבו את-דרכיכם ואת-מעלליכם אם-עשו תעשו משפט בין איש ובין רעהו.
ירמ	ז	6	גר יתום ואלמנה לא תעשקו ודם נקי אל-תשפכו במקום הזה ואחרי אלהים אחרים לא תלכו לרע לכם.
ירמ	ז	7	ושכנתי אתכם במקום הזה בארץ אשר נתתי לאבותיכם למן-עולם ועד-עולם.
ירמ	ז	8	הנה אתם בטחים לכם על-דברי השקר לבלתי הועיל.
ירמ	ז	9	הגנב רצח ונאף והשבע לשקר וקטר לבעל והלך אחרי אלהים אחרים אשר לא-ידעתם.
ירמ	ז	10	ובאתם ועמדתם לפני בבית הזה אשר נקרא-שמי עליו ואמרתם נצלנו למען עשות את כל-התועבות האלה.
ירמ	ז	11	המערת פרצים היה הבית הזה אשר-נקרא-שמי עליו בעיניכם גם אנכי הנה ראיתי נאם-יהוה.
ירמ	ז	12	כי לכו-נא אל-מקומי אשר בשילו אשר שכנתי שמי שם בראשונה וראו את אשר-עשיתי לו מפני רעת עמי ישראל.
ירמ	ז	13	ועתה יען עשותכם את-כל-המעשים האלה נאם-יהוה ואדבר אליכם השכם ודבר ולא שמעתם ואקרא אתכם ולא עניתם.
ירמ	ז	14	ועשיתי לבית אשר נקרא-שמי עליו אשר אתם בטחים בו ולמקום אשר-נתתי לכם ולאבותיכם כאשר עשיתי לשלו.
ירמ	ז	15	והשלכתי אתכם מעל פני כאשר השלכתי את-כל-אחיכם את כל-זרע אפרים.</P>
ירמ	ז	16	ואתה אל-תתפלל בעד-העם הזה ואל-תשא בעדם רנה ותפלה ואל-תפגע-בי כי-אינני שמע אתך.
ירמ	ז	17	האינך ראה מה המה עשים בערי יהודה ובחצות ירושלם.
ירמ	ז	18	הבנים מלקטים עצים והאבות מבערים את-האש והנשים לשות בצק לעשות כונים למלכת השמים והסך נסכים לאלהים אחרים למען הכעסני.
ירמ	ז	19	האתי הם מכעסים נאם-יהוה הלוא אתם למען בשת פניהם.
ירמ	ז	20	לכן כה-אמר אדני יהוה הנה אפי וחמתי נתכת אל-המקום הזה על-האדם ועל-הבהמה ועל-עץ השדה ועל-פרי האדמה ובערה ולא תכבה.</P>
ירמ	ז	21	כה אמר יהוה צבאות אלהי ישראל עלותיכם ספו על-זבחיכם ואכלו בשר.
ירמ	ז	22	כי לא-דברתי את-אבותיכם ולא צויתים ביום הוציא אותם מארץ מצרים על-דברי עולה וזבח.
ירמ	ז	23	כי אם-את-הדבר הזה צויתי אותם לאמר שמעו בקולי והייתי לכם לאלהים ואתם תהיו-לי לעם והלכתם בכל-הדרך אשר אצוה אתכם למען ייטב לכם.
ירמ	ז	24	ולא שמעו ולא-הטו את-אזנם וילכו במעצות בשררות לבם הרע ויהיו לאחור ולא לפנים.
ירמ	ז	25	למן-היום אשר יצאו אבותיכם מארץ מצרים עד היום הזה ואשלח אליכם את-כל-עבדי הנביאים יום השכם ושלח.
ירמ	ז	26	ולוא שמעו אלי ולא הטו את-אזנם ויקשו את-ערפם הרעו מאבותם.
ירמ	ז	27	ודברת אליהם את-כל-הדברים האלה ולא ישמעו אליך וקראת אליהם ולא יענוכה.
ירמ	ז	28	ואמרת אליהם זה הגוי אשר לוא-שמעו בקול יהוה אלהיו ולא לקחו מוסר אבדה האמונה ונכרתה מפיהם.</P>
ירמ	ז	29	גזי נזרך והשליכי ושאי על-שפים קינה כי מאס יהוה ויטש את-דור עברתו.
ירמ	ז	30	כי-עשו בני-יהודה הרע בעיני נאום-יהוה שמו שקוציהם בבית אשר-נקרא-שמי עליו לטמאו.
ירמ	ז	31	ובנו במות התפת אשר בגיא בן-הנם לשרף את-בניהם ואת-בנתיהם באש אשר לא צויתי ולא עלתה על-לבי.</P>
ירמ	ז	32	לכן הנה-ימים באים נאם-יהוה ולא-יאמר עוד התפת וגיא בן-הנם כי אם-גיא ההרגה וקברו בתפת מאין מקום.
ירמ	ז	33	והיתה נבלת העם הזה למאכל לעוף השמים ולבהמת הארץ ואין מחריד.
ירמ	ז	34	והשבתי מערי יהודה ומחצות ירושלם קול ששון וקול שמחה קול חתן וקול כלה כי לחרבה תהיה הארץ.</P>
ירמ	ח	1	בעת ההיא נאם-יהוה ויציאו את-עצמות מלכי-יהודה ואת-עצמות-שריו ואת-עצמות הכהנים ואת עצמות הנביאים ואת עצמות יושבי-ירושלם מקבריהם.
ירמ	ח	2	ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם לא יאספו ולא יקברו לדמן על-פני האדמה יהיו.
ירמ	ח	3	ונבחר מות מחיים לכל השארית הנשארים מן-המשפחה הרעה הזאת בכל-המקמות הנשארים אשר הדחתים שם נאם יהוה צבאות.</P>
ירמ	ח	4	ואמרת אליהם כה אמר יהוה היפלו ולא יקומו אם-ישוב ולא ישוב.
ירמ	ח	5	מדוע שובבה העם הזה ירושלם משבה נצחת החזיקו בתרמית מאנו לשוב.
ירמ	ח	6	הקשבתי ואשמע לוא-כן ידברו אין איש נחם על-רעתו לאמר מה עשיתי כלה שב במרצותם כסוס שוטף במלחמה.
ירמ	ח	7	גם-חסידה בשמים ידעה מועדיה ותר וסוס ועגור שמרו את-עת באנה ועמי לא ידעו את משפט יהוה.
ירמ	ח	8	איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים.
ירמ	ח	9	הבישו חכמים חתו וילכדו הנה בדבר-יהוה מאסו וחכמת-מה להם.
ירמ	ח	10	לכן אתן את-נשיהם לאחרים שדותיהם ליורשים כי מקטן ועד-גדול כלה בצע בצע מנביא ועד-כהן כלה עשה שקר.
ירמ	ח	11	וירפו את-שבר בת-עמי על-נקלה לאמר שלום שלום ואין שלום.
ירמ	ח	12	הבשו כי תועבה עשו גם-בוש לא-יבשו והכלם לא ידעו לכן יפלו בנפלים בעת פקדתם יכשלו אמר יהוה.</P>
ירמ	ח	13	אסף אסיפם נאם-יהוה אין ענבים בגפן ואין תאנים בתאנה והעלה נבל ואתן להם יעברום.
ירמ	ח	14	על-מה אנחנו ישבים האספו ונבוא אל-ערי המבצר ונדמה-שם כי יהוה אלהינו הדמנו וישקנו מי-ראש כי חטאנו ליהוה.
ירמ	ח	15	קוה לשלום ואין טוב לעת מרפה והנה בעתה.
ירמ	ח	16	מדן נשמע נחרת סוסיו מקול מצהלות אביריו רעשה כל-הארץ ויבואו ויאכלו ארץ ומלואה עיר וישבי בה.</P>
ירמ	ח	17	כי הנני משלח בכם נחשים צפענים אשר אין-להם לחש ונשכו אתכם נאם-יהוה.</P>
ירמ	ח	18	מבליגיתי עלי יגון עלי לבי דוי.
ירמ	ח	19	הנה-קול שועת בת-עמי מארץ מרחקים היהוה אין בציון אם-מלכה אין בה מדוע הכעסוני בפסליהם בהבלי נכר.
ירמ	ח	20	עבר קציר כלה קיץ ואנחנו לוא נושענו.
ירמ	ח	21	על-שבר בת-עמי השברתי קדרתי שמה החזקתני.
ירמ	ח	22	הצרי אין בגלעד אם-רפא אין שם כי מדוע לא עלתה ארכת בת-עמי.</P>
ירמ	ח	23	מי-יתן ראשי מים ועיני מקור דמעה ואבכה יומם ולילה את חללי בת-עמי.</P>
ירמ	ט	1	מי-יתנני במדבר מלון ארחים ואעזבה את-עמי ואלכה מאתם כי כלם מנאפים עצרת בגדים.
ירמ	ט	2	וידרכו את-לשונם קשתם שקר ולא לאמונה גברו בארץ כי מרעה אל-רעה יצאו ואתי לא-ידעו נאם-יהוה.
ירמ	ט	3	איש מרעהו השמרו ועל-כל-אח אל-תבטחו כי כל-אח עקוב יעקב וכל-רע רכיל יהלך.
ירמ	ט	4	ואיש ברעהו יהתלו ואמת לא ידברו למדו לשונם דבר-שקר העוה נלאו.
ירמ	ט	5	שבתך בתוך מרמה במרמה מאנו דעת-אותי נאם-יהוה.</P>
ירמ	ט	6	לכן כה אמר יהוה צבאות הנני צורפם ובחנתים כי-איך אעשה מפני בת-עמי.
ירמ	ט	7	חץ שוחט לשונם מרמה דבר בפיו שלום את-רעהו ידבר ובקרבו ישים ארבו.
ירמ	ט	8	העל-אלה לא-אפקד-בם נאם-יהוה אם בגוי אשר-כזה לא תתנקם נפשי.</P>
ירמ	ט	9	על-ההרים אשא בכי ונהי ועל-נאות מדבר קינה כי נצתו מבלי-איש עבר ולא שמעו קול מקנה מעוף השמים ועד-בהמה נדדו הלכו.
ירמ	ט	10	ונתתי את-ירושלם לגלים מעון תנים ואת-ערי יהודה אתן שממה מבלי יושב.</P>
ירמ	ט	11	מי-האיש החכם ויבן את-זאת ואשר דבר פי-יהוה אליו ויגדה על-מה אבדה הארץ נצתה כמדבר מבלי עבר.</P>
ירמ	ט	12	ויאמר יהוה על-עזבם את-תורתי אשר נתתי לפניהם ולא-שמעו בקולי ולא-הלכו בה.
ירמ	ט	13	וילכו אחרי שררות לבם ואחרי הבעלים אשר למדום אבותם.</P>
ירמ	ט	14	לכן כה-אמר יהוה צבאות אלהי ישראל הנני מאכילם את-העם הזה לענה והשקיתים מי-ראש.
ירמ	ט	15	והפצותים בגוים אשר לא ידעו המה ואבותם ושלחתי אחריהם את-החרב עד כלותי אותם.</P>
ירמ	ט	16	כה אמר יהוה צבאות התבוננו וקראו למקוננות ותבואינה ואל-החכמות שלחו ותבואנה.
ירמ	ט	17	ותמהרנה ותשנה עלינו נהי ותרדנה עינינו דמעה ועפעפינו יזלו-מים.
ירמ	ט	18	כי קול נהי נשמע מציון איך שדדנו בשנו מאד כי-עזבנו ארץ כי השליכו משכנותינו.</P>
ירמ	ט	19	כי-שמענה נשים דבר-יהוה ותקח אזנכם דבר-פיו ולמדנה בנותיכם נהי ואשה רעותה קינה.
ירמ	ט	20	כי-עלה מות בחלונינו בא בארמנותינו להכרית עולל מחוץ בחורים מרחבות.
ירמ	ט	21	דבר כה נאם-יהוה ונפלה נבלת האדם כדמן על-פני השדה וכעמיר מאחרי הקצר ואין מאסף.</P>
ירמ	ט	22	כה אמר יהוה אל-יתהלל חכם בחכמתו ואל-יתהלל הגבור בגבורתו אל-יתהלל עשיר בעשרו.
ירמ	ט	23	כי אם-בזאת יתהלל המתהלל השכל וידע אותי כי אני יהוה עשה חסד משפט וצדקה בארץ כי-באלה חפצתי נאם-יהוה.</P>
ירמ	ט	24	הנה ימים באים נאם-יהוה ופקדתי על-כל-מול בערלה.
ירמ	ט	25	על-מצרים ועל-יהודה ועל-אדום ועל-בני עמון ועל-מואב ועל כל-קצוצי פאה הישבים במדבר כי כל-הגוים ערלים וכל-בית ישראל ערלי-לב.</P>
ירמ	טו	1	ויאמר יהוה אלי אם-יעמד משה ושמואל לפני אין נפשי אל-העם הזה שלח מעל-פני ויצאו.
ירמ	טו	2	והיה כי-יאמרו אליך אנה נצא ואמרת אליהם כה-אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי.
ירמ	טו	3	ופקדתי עליהם ארבע משפחות נאם-יהוה את-החרב להרג ואת-הכלבים לסחב ואת-עוף השמים ואת-בהמת הארץ לאכל ולהשחית.
ירמ	טו	4	ונתתים לזועה לכל ממלכות הארץ בגלל מנשה בן-יחזקיהו מלך יהודה על אשר-עשה בירושלם.
ירמ	טו	5	כי מי-יחמל עליך ירושלם ומי ינוד לך ומי יסור לשאל לשלם לך.
ירמ	טו	6	את נטשת אתי נאם-יהוה אחור תלכי ואט את-ידי עליך ואשחיתך נלאיתי הנחם.
ירמ	טו	7	ואזרם במזרה בשערי הארץ שכלתי אבדתי את-עמי מדרכיהם לוא-שבו.
ירמ	טו	8	עצמו-לי אלמנתו מחול ימים הבאתי להם על-אם בחור שדד בצהרים הפלתי עליה פתאם עיר ובהלות.
ירמ	טו	9	אמללה ילדת השבעה נפחה נפשה באה שמשה בעד יומם בושה וחפרה ושאריתם לחרב אתן לפני איביהם נאם-יהוה.</P>
ירמ	טו	10	אוי-לי אמי כי ילדתני איש ריב ואיש מדון לכל-הארץ לא-נשיתי ולא-נשו-בי כלה מקללוני.</P>
ירמ	טו	11	אמר יהוה אם-לא שרותך לטוב אם-לוא הפגעתי בך בעת-רעה ובעת צרה את-האיב.
ירמ	טו	12	הירע ברזל ברזל מצפון ונחשת.
ירמ	טו	13	חילך ואוצרותיך לבז אתן לא במחיר ובכל-חטאותיך ובכל-גבוליך.
ירמ	טו	14	והעברתי את-איביך בארץ לא ידעת כי-אש קדחה באפי עליכם תוקד.</P>
ירמ	טו	15	אתה ידעת יהוה זכרני ופקדני והנקם לי מרדפי אל-לארך אפך תקחני דע שאתי עליך חרפה.
ירמ	טו	16	נמצאו דבריך ואכלם ויהי דבריך לי לששון ולשמחת לבבי כי-נקרא שמך עלי יהוה אלהי צבאות.</P>
ירמ	טו	17	לא-ישבתי בסוד-משחקים ואעלז מפני ידך בדד ישבתי כי-זעם מלאתני.
ירמ	טו	18	למה היה כאבי נצח ומכתי אנושה מאנה הרפא היו תהיה לי כמו אכזב מים לא נאמנו.</P>
ירמ	טו	19	לכן כה-אמר יהוה אם-תשוב ואשיבך לפני תעמד ואם-תוציא יקר מזולל כפי תהיה ישבו המה אליך ואתה לא-תשוב אליהם.
ירמ	טו	20	ונתתיך לעם הזה לחומת נחשת בצורה ונלחמו אליך ולא-יוכלו לך כי-אתך אני להושיעך ולהצילך נאם-יהוה.
ירמ	טו	21	והצלתיך מיד רעים ופדתיך מכף ערצים.</P>
ירמ	טז	1	ויהי דבר-יהוה אלי לאמר.
ירמ	טז	2	לא-תקח לך אשה ולא-יהיו לך בנים ובנות במקום הזה.</P>
ירמ	טז	3	כי-כה אמר יהוה על-הבנים ועל-הבנות הילודים במקום הזה ועל-אמתם הילדות אותם ועל-אבותם המולדים אותם בארץ הזאת.
ירמ	טז	4	ממותי תחלאים ימתו לא יספדו ולא יקברו לדמן על-פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ.</P>
ירמ	טז	5	כי-כה אמר יהוה אל-תבוא בית מרזח ואל-תלך לספוד ואל-תנד להם כי-אספתי את-שלומי מאת העם-הזה נאם-יהוה את-החסד ואת-הרחמים.
ירמ	טז	6	ומתו גדלים וקטנים בארץ הזאת לא יקברו ולא-יספדו להם ולא יתגדד ולא יקרח להם.
ירמ	טז	7	ולא-יפרסו להם על-אבל לנחמו על-מת ולא-ישקו אותם כוס תנחומים על-אביו ועל-אמו.
ירמ	טז	8	ובית-משתה לא-תבוא לשבת אותם לאכל ולשתות.</P>
ירמ	טז	9	כי כה אמר יהוה צבאות אלהי ישראל הנני משבית מן-המקום הזה לעיניכם ובימיכם קול ששון וקול שמחה קול חתן וקול כלה.
ירמ	טז	10	והיה כי תגיד לעם הזה את כל-הדברים האלה ואמרו אליך על-מה דבר יהוה עלינו את כל-הרעה הגדולה הזאת ומה עוננו ומה חטאתנו אשר חטאנו ליהוה אלהינו.
ירמ	טז	11	ואמרת אליהם על אשר-עזבו אבותיכם אותי נאם-יהוה וילכו אחרי אלהים אחרים ויעבדום וישתחוו להם ואתי עזבו ואת-תורתי לא שמרו.
ירמ	טז	12	ואתם הרעתם לעשות מאבותיכם והנכם הלכים איש אחרי שררות לבו-הרע לבלתי שמע אלי.
ירמ	טז	13	והטלתי אתכם מעל הארץ הזאת על-הארץ אשר לא ידעתם אתם ואבותיכם ועבדתם-שם את-אלהים אחרים יומם ולילה אשר לא-אתן לכם חנינה.</P>
ירמ	טז	14	לכן הנה-ימים באים נאם-יהוה ולא-יאמר עוד חי-יהוה אשר העלה את-בני ישראל מארץ מצרים.
ירמ	טז	15	כי אם-חי-יהוה אשר העלה את-בני ישראל מארץ צפון ומכל הארצות אשר הדיחם שמה והשבתים על-אדמתם אשר נתתי לאבותם.</P>
ירמ	טז	16	הנני שלח לדוגים רבים נאם-יהוה ודיגום ואחרי-כן אשלח לרבים צידים וצדום מעל כל-הר ומעל כל-גבעה ומנקיקי הסלעים.
ירמ	טז	17	כי עיני על-כל-דרכיהם לא נסתרו מלפני ולא-נצפן עונם מנגד עיני.
ירמ	טז	18	ושלמתי ראשונה משנה עונם וחטאתם על חללם את-ארצי בנבלת שקוציהם ותועבותיהם מלאו את-נחלתי.</P>
ירמ	טז	19	יהוה עזי ומעזי ומנוסי ביום צרה אליך גוים יבאו מאפסי-ארץ ויאמרו אך-שקר נחלו אבותינו הבל ואין-בם מועיל.
ירמ	טז	20	היעשה-לו אדם אלהים והמה לא אלהים.
ירמ	טז	21	לכן הנני מודיעם בפעם הזאת אודיעם את-ידי ואת-גבורתי וידעו כי-שמי יהוה.</P>
ירמ	י	1	שמעו את-הדבר אשר דבר יהוה עליכם בית ישראל.
ירמ	י	2	כה אמר יהוה אל-דרך הגוים אל-תלמדו ומאתות השמים אל-תחתו כי-יחתו הגוים מהמה.
ירמ	י	3	כי-חקות העמים הבל הוא כי-עץ מיער כרתו מעשה ידי-חרש במעצד.
ירמ	י	4	בכסף ובזהב ייפהו במסמרות ובמקבות יחזקום ולוא יפיק.
ירמ	י	5	כתמר מקשה המה ולא ידברו נשוא ינשוא כי לא יצעדו אל-תיראו מהם כי-לא ירעו וגם-היטיב אין אותם.</P>
ירמ	י	6	מאין כמוך יהוה גדול אתה וגדול שמך בגבורה.
ירמ	י	7	מי לא יראך מלך הגוים כי לך יאתה כי בכל-חכמי הגוים ובכל-מלכותם מאין כמוך.
ירמ	י	8	ובאחת יבערו ויכסלו מוסר הבלים עץ הוא.
ירמ	י	9	כסף מרקע מתרשיש יובא וזהב מאופז מעשה חרש וידי צורף תכלת וארגמן לבושם מעשה חכמים כלם.
ירמ	י	10	ויהוה אלהים אמת הוא-אלהים חיים ומלך עולם מקצפו תרעש הארץ ולא-יכלו גוים זעמו.</P>
ירמ	י	11	כדנה תאמרון להום אלהיא די-שמיא וארקא לא עבדו יאבדו מארעא ומן-תחות שמיא אלה.</P>
ירמ	י	12	עשה ארץ בכחו מכין תבל בחכמתו ובתבונתו נטה שמים.
ירמ	י	13	לקול תתו המון מים בשמים ויעלה נשאים מקצה ארץ ברקים למטר עשה ויוצא רוח מאצרתיו.
ירמ	י	14	נבער כל-אדם מדעת הביש כל-צורף מפסל כי שקר נסכו ולא-רוח בם.
ירמ	י	15	הבל המה מעשה תעתעים בעת פקדתם יאבדו.
ירמ	י	16	לא-כאלה חלק יעקב כי-יוצר הכל הוא וישראל שבט נחלתו יהוה צבאות שמו.</P>
ירמ	י	17	אספי מארץ כנעתך ישבתי במצור.</P>
ירמ	י	18	כי-כה אמר יהוה הנני קולע את-יושבי הארץ בפעם הזאת והצרותי להם למען ימצאו.</P>
ירמ	י	19	אוי לי על-שברי נחלה מכתי ואני אמרתי אך זה חלי ואשאנו.
ירמ	י	20	אהלי שדד וכל-מיתרי נתקו בני יצאני ואינם אין-נטה עוד אהלי ומקים יריעותי.
ירמ	י	21	כי נבערו הרעים ואת-יהוה לא דרשו על-כן לא השכילו וכל-מרעיתם נפוצה.</P>
ירמ	י	22	קול שמועה הנה באה ורעש גדול מארץ צפון לשום את-ערי יהודה שממה מעון תנים.</P>
ירמ	י	23	ידעתי יהוה כי לא לאדם דרכו לא-לאיש הלך והכין את-צעדו.
ירמ	י	24	יסרני יהוה אך-במשפט אל-באפך פן-תמעטני.
ירמ	י	25	שפך חמתך על-הגוים אשר לא-ידעוך ועל משפחות אשר בשמך לא קראו כי-אכלו את-יעקב ואכלהו ויכלהו ואת-נוהו השמו.</P>
ירמ	יא	1	הדבר אשר היה אל-ירמיהו מאת יהוה לאמר.
ירמ	יא	2	שמעו את-דברי הברית הזאת ודברתם אל-איש יהודה ועל-ישבי ירושלם.
ירמ	יא	3	ואמרת אליהם כה-אמר יהוה אלהי ישראל ארור האיש אשר לא ישמע את-דברי הברית הזאת.
ירמ	יא	4	אשר צויתי את-אבותיכם ביום הוציאי-אותם מארץ-מצרים מכור הברזל לאמר שמעו בקולי ועשיתם אותם ככל אשר-אצוה אתכם והייתם לי לעם ואנכי אהיה לכם לאלהים.
ירמ	יא	5	למען הקים את-השבועה אשר-נשבעתי לאבותיכם לתת להם ארץ זבת חלב ודבש כיום הזה ואען ואמר אמן יהוה.</P>
ירמ	יא	6	ויאמר יהוה אלי קרא את-כל-הדברים האלה בערי יהודה ובחצות ירושלם לאמר שמעו את-דברי הברית הזאת ועשיתם אותם.
ירמ	יא	7	כי העד העדתי באבותיכם ביום העלותי אותם מארץ מצרים ועד-היום הזה השכם והעד לאמר שמעו בקולי.
ירמ	יא	8	ולא שמעו ולא-הטו את-אזנם וילכו איש בשרירות לבם הרע ואביא עליהם את-כל-דברי הברית-הזאת אשר-צויתי לעשות ולא עשו.</P>
ירמ	יא	9	ויאמר יהוה אלי נמצא-קשר באיש יהודה ובישבי ירושלם.
ירמ	יא	10	שבו על-עונת אבותם הראשנים אשר מאנו לשמוע את-דברי והמה הלכו אחרי אלהים אחרים לעבדם הפרו בית-ישראל ובית יהודה את-בריתי אשר כרתי את-אבותם.</P>
ירמ	יא	11	לכן כה אמר יהוה הנני מביא אליהם רעה אשר לא-יוכלו לצאת ממנה וזעקו אלי ולא אשמע אליהם.
ירמ	יא	12	והלכו ערי יהודה וישבי ירושלם וזעקו אל-האלהים אשר הם מקטרים להם והושע לא-יושיעו להם בעת רעתם.
ירמ	יא	13	כי מספר עריך היו אלהיך יהודה ומספר חצות ירושלם שמתם מזבחות לבשת מזבחות לקטר לבעל.</P>
ירמ	יא	14	ואתה אל-תתפלל בעד-העם הזה ואל-תשא בעדם רנה ותפלה כי אינני שמע בעת קראם אלי בעד רעתם.</P>
ירמ	יא	15	מה לידידי בביתי עשותה המזמתה הרבים ובשר-קדש יעברו מעליך כי רעתכי אז תעלזי.
ירמ	יא	16	זית רענן יפה פרי-תאר קרא יהוה שמך לקול המולה גדלה הצית אש עליה ורעו דליותיו.
ירמ	יא	17	ויהוה צבאות הנוטע אותך דבר עליך רעה בגלל רעת בית-ישראל ובית יהודה אשר עשו להם להכעסני לקטר לבעל.</P>
ירמ	יא	18	ויהוה הודיעני ואדעה אז הראיתני מעלליהם.
ירמ	יא	19	ואני ככבש אלוף יובל לטבוח ולא-ידעתי כי-עלי חשבו מחשבות נשחיתה עץ בלחמו ונכרתנו מארץ חיים ושמו לא-יזכר עוד.
ירמ	יא	20	ויהוה צבאות שפט צדק בחן כליות ולב אראה נקמתך מהם כי אליך גליתי את-ריבי.</P>
ירמ	יא	21	לכן כה-אמר יהוה על-אנשי ענתות המבקשים את-נפשך לאמר לא תנבא בשם יהוה ולא תמות בידנו.</P>
ירמ	יא	22	לכן כה אמר יהוה צבאות הנני פקד עליהם הבחורים ימתו בחרב בניהם ובנותיהם ימתו ברעב.
ירמ	יא	23	ושארית לא תהיה להם כי-אביא רעה אל-אנשי ענתות שנת פקדתם.</P>
ירמ	יב	1	צדיק אתה יהוה כי אריב אליך אך משפטים אדבר אותך מדוע דרך רשעים צלחה שלו כל-בגדי בגד.
ירמ	יב	2	נטעתם גם-שרשו ילכו גם-עשו פרי קרוב אתה בפיהם ורחוק מכליותיהם.
ירמ	יב	3	ואתה יהוה ידעתני תראני ובחנת לבי אתך התקם כצאן לטבחה והקדשם ליום הרגה.</P>
ירמ	יב	4	עד-מתי תאבל הארץ ועשב כל-השדה ייבש מרעת ישבי-בה ספתה בהמות ועוף כי אמרו לא יראה את-אחריתנו.
ירמ	יב	5	כי את-רגלים רצתה וילאוך ואיך תתחרה את-הסוסים ובארץ שלום אתה בוטח ואיך תעשה בגאון הירדן.
ירמ	יב	6	כי גם-אחיך ובית-אביך גם-המה בגדו בך גם-המה קראו אחריך מלא אל-תאמן בם כי-ידברו אליך טובות.</P>
ירמ	יב	7	עזבתי את-ביתי נטשתי את-נחלתי נתתי את-ידדות נפשי בכף איביה.
ירמ	יב	8	היתה-לי נחלתי כאריה ביער נתנה עלי בקולה על-כן שנאתיה.
ירמ	יב	9	העיט צבוע נחלתי לי העיט סביב עליה לכו אספו כל-חית השדה התיו לאכלה.
ירמ	יב	10	רעים רבים שחתו כרמי בססו את-חלקתי נתנו את-חלקת חמדתי למדבר שממה.
ירמ	יב	11	שמה לשממה אבלה עלי שממה נשמה כל-הארץ כי אין איש שם על-לב.
ירמ	יב	12	על-כל-שפים במדבר באו שדדים כי חרב ליהוה אכלה מקצה-ארץ ועד-קצה הארץ אין שלום לכל-בשר.</P>
ירמ	יב	13	זרעו חטים וקצים קצרו נחלו לא יועלו ובשו מתבואתיכם מחרון אף-יהוה.</P>
ירמ	יב	14	כה אמר יהוה על-כל-שכני הרעים הנגעים בנחלה אשר-הנחלתי את-עמי את-ישראל הנני נתשם מעל אדמתם ואת-בית יהודה אתוש מתוכם.
ירמ	יב	15	והיה אחרי נתשי אותם אשוב ורחמתים והשבתים איש לנחלתו ואיש לארצו.
ירמ	יב	16	והיה אם-למד ילמדו את-דרכי עמי להשבע בשמי חי-יהוה כאשר למדו את-עמי להשבע בבעל ונבנו בתוך עמי.
ירמ	יב	17	ואם לא ישמעו ונתשתי את-הגוי ההוא נתוש ואבד נאם-יהוה.</P>
ירמ	יג	1	כה-אמר יהוה אלי הלוך וקנית לך אזור פשתים ושמתו על-מתניך ובמים לא תבאהו.
ירמ	יג	2	ואקנה את-האזור כדבר יהוה ואשם על-מתני.</P>
ירמ	יג	3	ויהי דבר-יהוה אלי שנית לאמר.
ירמ	יג	4	קח את-האזור אשר קנית אשר על-מתניך וקום לך פרתה וטמנהו שם בנקיק הסלע.
ירמ	יג	5	ואלך ואטמנהו בפרת כאשר צוה יהוה אותי.
ירמ	יג	6	ויהי מקץ ימים רבים ויאמר יהוה אלי קום לך פרתה וקח משם את-האזור אשר צויתיך לטמנו-שם.
ירמ	יג	7	ואלך פרתה ואחפר ואקח את-האזור מן-המקום אשר-טמנתיו שמה והנה נשחת האזור לא יצלח לכל.</P>
ירמ	יג	8	ויהי דבר-יהוה אלי לאמר.
ירמ	יג	9	כה אמר יהוה ככה אשחית את-גאון יהודה ואת-גאון ירושלם הרב.
ירמ	יג	10	העם הזה הרע המאנים לשמוע את-דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא-יצלח לכל.</P>
ירמ	יג	11	כי כאשר ידבק האזור אל-מתני-איש כן הדבקתי אלי את-כל-בית ישראל ואת-כל-בית יהודה נאם-יהוה להיות לי לעם ולשם ולתהלה ולתפארת ולא שמעו.
ירמ	יג	12	ואמרת אליהם את-הדבר הזה כה-אמר יהוה אלהי ישראל כל-נבל ימלא יין ואמרו אליך הידע לא נדע כי כל-נבל ימלא יין.
ירמ	יג	13	ואמרת אליהם כה-אמר יהוה הנני ממלא את-כל-ישבי הארץ הזאת ואת-המלכים הישבים לדוד על-כסאו ואת-הכהנים ואת-הנביאים ואת כל-ישבי ירושלם שכרון.
ירמ	יג	14	ונפצתים איש אל-אחיו והאבות והבנים יחדו נאם-יהוה לא-אחמול ולא-אחוס ולא ארחם מהשחיתם.
ירמ	יג	15	שמעו והאזינו אל-תגבהו כי יהוה דבר.
ירמ	יג	16	תנו ליהוה אלהיכם כבוד בטרם יחשך ובטרם יתנגפו רגליכם על-הרי נשף וקויתם לאור ושמה לצלמות ישית לערפל.
ירמ	יג	17	ואם לא תשמעוה במסתרים תבכה-נפשי מפני גוה ודמע תדמע ותרד עיני דמעה כי נשבה עדר יהוה.</P>
ירמ	יג	18	אמר למלך ולגבירה השפילו שבו כי ירד מראשותיכם עטרת תפארתכם.
ירמ	יג	19	ערי הנגב סגרו ואין פתח הגלת יהודה כלה הגלת שלומים.</P>
ירמ	יג	20	שאי עיניכם וראי הבאים מצפון איה העדר נתן-לך צאן תפארתך.
ירמ	יג	21	מה-תאמרי כי-יפקד עליך ואת למדת אתם עליך אלפים לראש הלוא חבלים יאחזוך כמו אשת לדה.
ירמ	יג	22	וכי תאמרי בלבבך מדוע קראני אלה ברב עונך נגלו שוליך נחמסו עקביך.
ירמ	יג	23	היהפך כושי עורו ונמר חברברתיו גם-אתם תוכלו להיטיב למדי הרע.
ירמ	יג	24	ואפיצם כקש-עובר לרוח מדבר.
ירמ	יג	25	זה גורלך מנת-מדיך מאתי נאם-יהוה אשר שכחת אותי ותבטחי בשקר.
ירמ	יג	26	וגם-אני חשפתי שוליך על-פניך ונראה קלונך.
ירמ	יג	27	נאפיך ומצהלותיך זמת זנותך על-גבעות בשדה ראיתי שקוציך אוי לך ירושלם לא תטהרי אחרי מתי עד.</P>
ירמ	יד	1	אשר היה דבר-יהוה אל-ירמיהו על-דברי הבצרות.
ירמ	יד	2	אבלה יהודה ושעריה אמללו קדרו לארץ וצוחת ירושלם עלתה.
ירמ	יד	3	ואדריהם שלחו צעוריהם למים באו על-גבים לא-מצאו מים שבו כליהם ריקם בשו והכלמו וחפו ראשם.
ירמ	יד	4	בעבור האדמה חתה כי לא-היה גשם בארץ בשו אכרים חפו ראשם.
ירמ	יד	5	כי גם-אילת בשדה ילדה ועזוב כי לא-היה דשא.
ירמ	יד	6	ופראים עמדו על-שפים שאפו רוח כתנים כלו עיניהם כי-אין עשב.
ירמ	יד	7	אם-עונינו ענו בנו יהוה עשה למען שמך כי-רבו משובתינו לך חטאנו.
ירמ	יד	8	מקוה ישראל מושיעו בעת צרה למה תהיה כגר בארץ וכארח נטה ללון.
ירמ	יד	9	למה תהיה כאיש נדהם כגבור לא-יוכל להושיע ואתה בקרבנו יהוה ושמך עלינו נקרא אל-תנחנו.</P>
ירמ	יד	10	כה-אמר יהוה לעם הזה כן אהבו לנוע רגליהם לא חשכו ויהוה לא רצם עתה יזכר עונם ויפקד חטאתם.</P>
ירמ	יד	11	ויאמר יהוה אלי אל-תתפלל בעד-העם הזה לטובה.
ירמ	יד	12	כי יצמו אינני שמע אל-רנתם וכי יעלו עלה ומנחה אינני רצם כי בחרב וברעב ובדבר אנכי מכלה אותם.</P>
ירמ	יד	13	ואמר אהה אדני יהוה הנה הנבאים אמרים להם לא-תראו חרב ורעב לא-יהיה לכם כי-שלום אמת אתן לכם במקום הזה.</P>
ירמ	יד	14	ויאמר יהוה אלי שקר הנבאים נבאים בשמי לא שלחתים ולא צויתים ולא דברתי אליהם חזון שקר וקסם ואלול ותרמות לבם המה מתנבאים לכם.</P>
ירמ	יד	15	לכן כה-אמר יהוה על-הנבאים הנבאים בשמי ואני לא-שלחתים והמה אמרים חרב ורעב לא יהיה בארץ הזאת בחרב וברעב יתמו הנבאים ההמה.
ירמ	יד	16	והעם אשר-המה נבאים להם יהיו משלכים בחצות ירושלם מפני הרעב והחרב ואין מקבר להמה המה נשיהם ובניהם ובנתיהם ושפכתי עליהם את-רעתם.
ירמ	יד	17	ואמרת אליהם את-הדבר הזה תרדנה עיני דמעה לילה ויומם ואל-תדמינה כי שבר גדול נשברה בתולת בת-עמי מכה נחלה מאד.
ירמ	יד	18	אם-יצאתי השדה והנה חללי-חרב ואם באתי העיר והנה תחלואי רעב כי-גם-נביא גם-כהן סחרו אל-ארץ ולא ידעו.</P>
ירמ	יד	19	המאס מאסת את-יהודה אם-בציון געלה נפשך מדוע הכיתנו ואין לנו מרפא קוה לשלום ואין טוב ולעת מרפא והנה בעתה.
ירמ	יד	20	ידענו יהוה רשענו עון אבותינו כי חטאנו לך.
ירמ	יד	21	אל-תנאץ למען שמך אל-תנבל כסא כבודך זכר אל-תפר בריתך אתנו.
ירמ	יד	22	היש בהבלי הגוים מגשמים ואם-השמים יתנו רבבים הלא אתה-הוא יהוה אלהינו ונקוה-לך כי-אתה עשית את-כל-אלה.</P>
ירמ	יז	1	חטאת יהודה כתובה בעט ברזל בצפרן שמיר חרושה על-לוח לבם ולקרנות מזבחותיכם.
ירמ	יז	2	כזכר בניהם מזבחותם ואשריהם על-עץ רענן על גבעות הגבהות.
ירמ	יז	3	הררי בשדה חילך כל-אוצרותיך לבז אתן במתיך בחטאת בכל-גבוליך.
ירמ	יז	4	ושמטתה ובך מנחלתך אשר נתתי לך והעבדתיך את-איביך בארץ אשר לא-ידעת כי-אש קדחתם באפי עד-עולם תוקד.</P>
ירמ	יז	5	כה אמר יהוה ארור הגבר אשר יבטח באדם ושם בשר זרעו ומן-יהוה יסור לבו.
ירמ	יז	6	והיה כערער בערבה ולא יראה כי-יבוא טוב ושכן חררים במדבר ארץ מלחה ולא תשב.</P>
ירמ	יז	7	ברוך הגבר אשר יבטח ביהוה והיה יהוה מבטחו.
ירמ	יז	8	והיה כעץ שתול על-מים ועל-יובל ישלח שרשיו ולא ירא כי-יבא חם והיה עלהו רענן ובשנת בצרת לא ידאג ולא ימיש מעשות פרי.
ירמ	יז	9	עקב הלב מכל ואנש הוא מי ידענו.
ירמ	יז	10	אני יהוה חקר לב בחן כליות ולתת לאיש כדרכו כפרי מעלליו.</P>
ירמ	יז	11	קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל.
ירמ	יז	12	כסא כבוד מרום מראשון מקום מקדשנו.
ירמ	יז	13	מקוה ישראל יהוה כל-עזביך יבשו יסורי בארץ יכתבו כי עזבו מקור מים-חיים את-יהוה.</P>
ירמ	יז	14	רפאני יהוה וארפא הושיעני ואושעה כי תהלתי אתה.
ירמ	יז	15	הנה-המה אמרים אלי איה דבר-יהוה יבוא נא.
ירמ	יז	16	ואני לא-אצתי מרעה אחריך ויום אנוש לא התאויתי אתה ידעת מוצא שפתי נכח פניך היה.
ירמ	יז	17	אל-תהיה-לי למחתה מחסי-אתה ביום רעה.
ירמ	יז	18	יבשו רדפי ואל-אבשה אני יחתו המה ואל-אחתה אני הביא עליהם יום רעה ומשנה שברון שברם.</P>
ירמ	יז	19	כה-אמר יהוה אלי הלך ועמדת בשער בני-עם אשר יבאו בו מלכי יהודה ואשר יצאו בו ובכל שערי ירושלם.
ירמ	יז	20	ואמרת אליהם שמעו דבר-יהוה מלכי יהודה וכל-יהודה וכל ישבי ירושלם הבאים בשערים האלה.
ירמ	יז	21	כה אמר יהוה השמרו בנפשותיכם ואל-תשאו משא ביום השבת והבאתם בשערי ירושלם.
ירמ	יז	22	ולא-תוציאו משא מבתיכם ביום השבת וכל-מלאכה לא תעשו וקדשתם את-יום השבת כאשר צויתי את-אבותיכם.
ירמ	יז	23	ולא שמעו ולא הטו את-אזנם ויקשו את-ערפם לבלתי שומע ולבלתי קחת מוסר.
ירמ	יז	24	והיה אם-שמע תשמעון אלי נאם-יהוה לבלתי הביא משא בשערי העיר הזאת ביום השבת ולקדש את-יום השבת לבלתי עשות-בה כל-מלאכה.
ירמ	יז	25	ובאו בשערי העיר הזאת מלכים ושרים ישבים על-כסא דוד רכבים ברכב ובסוסים המה ושריהם איש יהודה וישבי ירושלם וישבה העיר-הזאת לעולם.
ירמ	יז	26	ובאו מערי-יהודה ומסביבות ירושלם ומארץ בנימן ומן-השפלה ומן-ההר ומן-הנגב מבאים עולה וזבח ומנחה ולבונה ומבאי תודה בית יהוה.
ירמ	יז	27	ואם-לא תשמעו אלי לקדש את-יום השבת ולבלתי שאת משא ובא בשערי ירושלם ביום השבת והצתי אש בשעריה ואכלה ארמנות ירושלם ולא תכבה.</P>
ירמ	יח	1	הדבר אשר היה אל-ירמיהו מאת יהוה לאמר.
ירמ	יח	2	קום וירדת בית היוצר ושמה אשמיעך את-דברי.
ירמ	יח	3	וארד בית היוצר והנהו עשה מלאכה על-האבנים.
ירמ	יח	4	ונשחת הכלי אשר הוא עשה בחמר ביד היוצר ושב ויעשהו כלי אחר כאשר ישר בעיני היוצר לעשות.</P>
ירמ	יח	5	ויהי דבר-יהוה אלי לאמור.
ירמ	יח	6	הכיוצר הזה לא-אוכל לעשות לכם בית ישראל נאם-יהוה הנה כחמר ביד היוצר כן-אתם בידי בית ישראל.</P>
ירמ	יח	7	רגע אדבר על-גוי ועל-ממלכה לנתוש ולנתוץ ולהאביד.
ירמ	יח	8	ושב הגוי ההוא מרעתו אשר דברתי עליו ונחמתי על-הרעה אשר חשבתי לעשות לו.</P>
ירמ	יח	9	ורגע אדבר על-גוי ועל-ממלכה לבנת ולנטע.
ירמ	יח	10	ועשה הרעה בעיני לבלתי שמע בקולי ונחמתי על-הטובה אשר אמרתי להיטיב אותו.</P>
ירמ	יח	11	ועתה אמר-נא אל-איש-יהודה ועל-יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם.
ירמ	יח	12	ואמרו נואש כי-אחרי מחשבותינו נלך ואיש שררות לבו-הרע נעשה.</P>
ירמ	יח	13	לכן כה אמר יהוה שאלו-נא בגוים מי שמע כאלה שעררת עשתה מאד בתולת ישראל.
ירמ	יח	14	היעזב מצור שדי שלג לבנון אם-ינתשו מים זרים קרים נוזלים.
ירמ	יח	15	כי-שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה.
ירמ	יח	16	לשום ארצם לשמה שרוקת עולם כל עובר עליה ישם ויניד בראשו.
ירמ	יח	17	כרוח-קדים אפיצם לפני אויב ערף ולא-פנים אראם ביום אידם.</P>
ירמ	יח	18	ויאמרו לכו ונחשבה על-ירמיהו מחשבות כי לא-תאבד תורה מכהן ועצה מחכם ודבר מנביא לכו ונכהו בלשון ואל-נקשיבה אל-כל-דבריו.
ירמ	יח	19	הקשיבה יהוה אלי ושמע לקול יריבי.
ירמ	יח	20	הישלם תחת-טובה רעה כי-כרו שוחה לנפשי זכר עמדי לפניך לדבר עליהם טובה להשיב את-חמתך מהם.
ירמ	יח	21	לכן תן את-בניהם לרעב והגרם על-ידי-חרב ותהינה נשיהם שכלות ואלמנות ואנשיהם יהיו הרגי מות בחוריהם מכי-חרב במלחמה.
ירמ	יח	22	תשמע זעקה מבתיהם כי-תביא עליהם גדוד פתאם כי-כרו שיחה ללכדני ופחים טמנו לרגלי.
ירמ	יח	23	ואתה יהוה ידעת את-כל-עצתם עלי למות אל-תכפר על-עונם וחטאתם מלפניך אל-תמחי והיו מכשלים לפניך בעת אפך עשה בהם.</P>
ירמ	יט	1	כה אמר יהוה הלוך וקנית בקבק יוצר חרש ומזקני העם ומזקני הכהנים.
ירמ	יט	2	ויצאת אל-גיא בן-הנם אשר פתח שער החרסות וקראת שם את-הדברים אשר-אדבר אליך.
ירמ	יט	3	ואמרת שמעו דבר-יהוה מלכי יהודה וישבי ירושלם כה-אמר יהוה צבאות אלהי ישראל הנני מביא רעה על-המקום הזה אשר כל-שמעה תצלנה אזניו.
ירמ	יט	4	יען אשר עזבני וינכרו את-המקום הזה ויקטרו-בו לאלהים אחרים אשר לא-ידעום המה ואבותיהם ומלכי יהודה ומלאו את-המקום הזה דם נקים.
ירמ	יט	5	ובנו את-במות הבעל לשרף את-בניהם באש עלות לבעל אשר לא-צויתי ולא דברתי ולא עלתה על-לבי.</P>
ירמ	יט	6	לכן הנה-ימים באים נאם-יהוה ולא-יקרא למקום הזה עוד התפת וגיא בן-הנם כי אם-גיא ההרגה.
ירמ	יט	7	ובקתי את-עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את-נבלתם למאכל לעוף השמים ולבהמת הארץ.
ירמ	יט	8	ושמתי את-העיר הזאת לשמה ולשרקה כל עבר עליה ישם וישרק על-כל-מכתה.
ירמ	יט	9	והאכלתים את-בשר בניהם ואת בשר בנתיהם ואיש בשר-רעהו יאכלו במצור ובמצוק אשר יציקו להם איביהם ומבקשי נפשם.
ירמ	יט	10	ושברת הבקבק לעיני האנשים ההלכים אותך.
ירמ	יט	11	ואמרת אליהם כה-אמר יהוה צבאות ככה אשבר את-העם הזה ואת-העיר הזאת כאשר ישבר את-כלי היוצר אשר לא-יוכל להרפה עוד ובתפת יקברו מאין מקום לקבור.
ירמ	יט	12	כן-אעשה למקום הזה נאם-יהוה וליושביו ולתת את-העיר הזאת כתפת.
ירמ	יט	13	והיו בתי ירושלם ובתי מלכי יהודה כמקום התפת הטמאים לכל הבתים אשר קטרו על-גגתיהם לכל צבא השמים והסך נסכים לאלהים אחרים.</P>
ירמ	יט	14	ויבא ירמיהו מהתפת אשר שלחו יהוה שם להנבא ויעמד בחצר בית-יהוה ויאמר אל-כל-העם.</P>
ירמ	יט	15	כה-אמר יהוה צבאות אלהי ישראל הנני מבי אל-העיר הזאת ועל-כל-עריה את כל-הרעה אשר דברתי עליה כי הקשו את-ערפם לבלתי שמוע את-דברי.</P>
ירמ	כ	1	וישמע פשחור בן-אמר הכהן והוא-פקיד נגיד בבית יהוה את-ירמיהו נבא את-הדברים האלה.
ירמ	כ	2	ויכה פשחור את ירמיהו הנביא ויתן אתו על-המהפכת אשר בשער בנימן העליון אשר בבית יהוה.
ירמ	כ	3	ויהי ממחרת ויצא פשחור את-ירמיהו מן-המהפכת ויאמר אליו ירמיהו לא פשחור קרא יהוה שמך כי אם-מגור מסביב.</P>
ירמ	כ	4	כי כה אמר יהוה הנני נתנך למגור לך ולכל-אהביך ונפלו בחרב איביהם ועיניך ראות ואת-כל-יהודה אתן ביד מלך-בבל והגלם בבלה והכם בחרב.
ירמ	כ	5	ונתתי את-כל-חסן העיר הזאת ואת-כל-יגיעה ואת-כל-יקרה ואת כל-אוצרות מלכי יהודה אתן ביד איביהם ובזזום ולקחום והביאום בבלה.
ירמ	כ	6	ואתה פשחור וכל ישבי ביתך תלכו בשבי ובבל תבוא ושם תמות ושם תקבר אתה וכל-אהביך אשר-נבאת להם בשקר.</P>
ירמ	כ	7	פתיתני יהוה ואפת חזקתני ותוכל הייתי לשחוק כל-היום כלה לעג לי.
ירמ	כ	8	כי-מדי אדבר אזעק חמס ושד אקרא כי-היה דבר-יהוה לי לחרפה ולקלס כל-היום.
ירמ	כ	9	ואמרתי לא-אזכרנו ולא-אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל.
ירמ	כ	10	כי שמעתי דבת רבים מגור מסביב הגידו ונגידנו כל אנוש שלומי שמרי צלעי אולי יפתה ונוכלה לו ונקחה נקמתנו ממנו.
ירמ	כ	11	ויהוה אותי כגבור עריץ על-כן רדפי יכשלו ולא יכלו בשו מאד כי-לא השכילו כלמת עולם לא תשכח.
ירמ	כ	12	ויהוה צבאות בחן צדיק ראה כליות ולב אראה נקמתך מהם כי אליך גליתי את-ריבי.</P>
ירמ	כ	13	שירו ליהוה הללו את-יהוה כי הציל את-נפש אביון מיד מרעים.</P>
ירמ	כ	14	ארור היום אשר ילדתי בו יום אשר-ילדתני אמי אל-יהי ברוך.
ירמ	כ	15	ארור האיש אשר בשר את-אבי לאמר ילד-לך בן זכר שמח שמחהו.
ירמ	כ	16	והיה האיש ההוא כערים אשר-הפך יהוה ולא נחם ושמע זעקה בבקר ותרועה בעת צהרים.
ירמ	כ	17	אשר לא-מותתני מרחם ותהי-לי אמי קברי ורחמה הרת עולם.
ירמ	כ	18	למה זה מרחם יצאתי לראות עמל ויגון ויכלו בבשת ימי.</P>
ירמ	כא	1	הדבר אשר-היה אל-ירמיהו מאת יהוה בשלח אליו המלך צדקיהו את-פשחור בן-מלכיה ואת-צפניה בן-מעשיה הכהן לאמר.
ירמ	כא	2	דרש-נא בעדנו את-יהוה כי נבוכדראצר מלך-בבל נלחם עלינו אולי יעשה יהוה אותנו ככל-נפלאתיו ויעלה מעלינו.
ירמ	כא	3	ויאמר ירמיהו אליהם כה תאמרן אל-צדקיהו.</P>
ירמ	כא	4	כה-אמר יהוה אלהי ישראל הנני מסב את-כלי המלחמה אשר בידכם אשר אתם נלחמים בם את-מלך בבל ואת-הכשדים הצרים עליכם מחוץ לחומה ואספתי אותם אל-תוך העיר הזאת.
ירמ	כא	5	ונלחמתי אני אתכם ביד נטויה ובזרוע חזקה ובאף ובחמה ובקצף גדול.
ירמ	כא	6	והכיתי את-יושבי העיר הזאת ואת-האדם ואת-הבהמה בדבר גדול ימתו.
ירמ	כא	7	ואחרי-כן נאם-יהוה אתן את-צדקיהו מלך-יהודה ואת-עבדיו ואת-העם ואת-הנשארים בעיר הזאת מן-הדבר מן-החרב ומן-הרעב ביד נבוכדראצר מלך-בבל וביד איביהם וביד מבקשי נפשם והכם לפי-חרב לא-יחוס עליהם ולא יחמל ולא ירחם.
ירמ	כא	8	ואל-העם הזה תאמר כה אמר יהוה הנני נתן לפניכם את-דרך החיים ואת-דרך המות.
ירמ	כא	9	הישב בעיר הזאת ימות בחרב וברעב ובדבר והיוצא ונפל על-הכשדים הצרים עליכם יחיה והיתה-לו נפשו לשלל.
ירמ	כא	10	כי שמתי פני בעיר הזאת לרעה ולא לטובה נאם-יהוה ביד-מלך בבל תנתן ושרפה באש.</P>
ירמ	כא	11	ולבית מלך יהודה שמעו דבר-יהוה.
ירמ	כא	12	בית דוד כה אמר יהוה דינו לבקר משפט והצילו גזול מיד עושק פן-תצא כאש חמתי ובערה ואין מכבה מפני רע מעלליהם.
ירמ	כא	13	הנני אליך ישבת העמק צור המישר נאם-יהוה האמרים מי-יחת עלינו ומי יבוא במעונותינו.
ירמ	כא	14	ופקדתי עליכם כפרי מעלליכם נאם-יהוה והצתי אש ביערה ואכלה כל-סביביה.</P>
ירמ	כב	1	כה אמר יהוה רד בית-מלך יהודה ודברת שם את-הדבר הזה.
ירמ	כב	2	ואמרת שמע דבר-יהוה מלך יהודה הישב על-כסא דוד אתה ועבדיך ועמך הבאים בשערים האלה.
ירמ	כב	3	כה אמר יהוה עשו משפט וצדקה והצילו גזול מיד עשוק וגר יתום ואלמנה אל-תנו אל-תחמסו ודם נקי אל-תשפכו במקום הזה.
ירמ	כב	4	כי אם-עשו תעשו את-הדבר הזה ובאו בשערי הבית הזה מלכים ישבים לדוד על-כסאו רכבים ברכב ובסוסים הוא ועבדו ועמו.
ירמ	כב	5	ואם לא תשמעו את-הדברים האלה בי נשבעתי נאם-יהוה כי-לחרבה יהיה הבית הזה.</P>
ירמ	כב	6	כי-כה אמר יהוה על-בית מלך יהודה גלעד אתה לי ראש הלבנון אם-לא אשיתך מדבר ערים לא נושבה.
ירמ	כב	7	וקדשתי עליך משחתים איש וכליו וכרתו מבחר ארזיך והפילו על-האש.
ירמ	כב	8	ועברו גוים רבים על העיר הזאת ואמרו איש אל-רעהו על-מה עשה יהוה ככה לעיר הגדולה הזאת.
ירמ	כב	9	ואמרו על אשר עזבו את-ברית יהוה אלהיהם וישתחוו לאלהים אחרים ויעבדום.</P>
ירמ	כב	10	אל-תבכו למת ואל-תנדו לו בכו בכו להלך כי לא ישוב עוד וראה את-ארץ מולדתו.
ירמ	כב	11	כי כה אמר-יהוה אל-שלם בן-יאשיהו מלך יהודה המלך תחת יאשיהו אביו אשר יצא מן-המקום הזה לא-ישוב שם עוד.
ירמ	כב	12	כי במקום אשר-הגלו אתו שם ימות ואת-הארץ הזאת לא-יראה עוד.</P>
ירמ	כב	13	הוי בנה ביתו בלא-צדק ועליותיו בלא משפט ברעהו יעבד חנם ופעלו לא יתן-לו.
ירמ	כב	14	האמר אבנה-לי בית מדות ועליות מרוחים וקרע לו חלוני וספון בארז ומשוח בששר.
ירמ	כב	15	התמלך כי אתה מתחרה בארז אביך הלוא אכל ושתה ועשה משפט וצדקה אז טוב לו.
ירמ	כב	16	דן דין-עני ואביון אז טוב הלוא-היא הדעת אתי נאם-יהוה.
ירמ	כב	17	כי אין עיניך ולבך כי אם-על-בצעך ועל דם-הנקי לשפוך ועל-העשק ועל-המרוצה לעשות.</P>
ירמ	כב	18	לכן כה-אמר יהוה אל-יהויקים בן-יאשיהו מלך יהודה לא-יספדו לו הוי אחי והוי אחות לא-יספדו לו הוי אדון והוי הדה.
ירמ	כב	19	קבורת חמור יקבר סחוב והשלך מהלאה לשערי ירושלם.</P>
ירמ	כב	20	עלי הלבנון וצעקי ובבשן תני קולך וצעקי מעברים כי נשברו כל-מאהביך.
ירמ	כב	21	דברתי אליך בשלותיך אמרת לא אשמע זה דרכך מנעוריך כי לא-שמעת בקולי.
ירמ	כב	22	כל-רעיך תרעה-רוח ומאהביך בשבי ילכו כי אז תבשי ונכלמת מכל רעתך.
ירמ	כב	23	ישבתי בלבנון מקננתי בארזים מה-נחנת בבא-לך חבלים חיל כילדה.
ירמ	כב	24	חי-אני נאם-יהוה כי אם-יהיה כניהו בן-יהויקים מלך יהודה חותם על-יד ימיני כי משם אתקנך.
ירמ	כב	25	ונתתיך ביד מבקשי נפשך וביד אשר-אתה יגור מפניהם וביד נבוכדראצר מלך-בבל וביד הכשדים.
ירמ	כב	26	והטלתי אתך ואת-אמך אשר ילדתך על הארץ אחרת אשר לא-ילדתם שם ושם תמותו.
ירמ	כב	27	ועל-הארץ אשר-הם מנשאים את-נפשם לשוב שם שמה לא ישובו.</P>
ירמ	כב	28	העצב נבזה נפוץ האיש הזה כניהו אם-כלי אין חפץ בו מדוע הוטלו הוא וזרעו והשלכו על-הארץ אשר לא-ידעו.
ירמ	כב	29	ארץ ארץ ארץ שמעי דבר-יהוה.
ירמ	כב	30	כה אמר יהוה כתבו את-האיש הזה ערירי גבר לא-יצלח בימיו כי לא יצלח מזרעו איש ישב על-כסא דוד ומשל עוד ביהודה.</P>
ירמ	כג	1	הוי רעים מאבדים ומפצים את-צאן מרעיתי נאם-יהוה.</P>
ירמ	כג	2	לכן כה-אמר יהוה אלהי ישראל על-הרעים הרעים את-עמי אתם הפצתם את-צאני ותדחום ולא פקדתם אתם הנני פקד עליכם את-רע מעלליכם נאם-יהוה.
ירמ	כג	3	ואני אקבץ את-שארית צאני מכל הארצות אשר-הדחתי אתם שם והשבתי אתהן על-נוהן ופרו ורבו.
ירמ	כג	4	והקמתי עליהם רעים ורעום ולא-ייראו עוד ולא-יחתו ולא יפקדו נאם-יהוה.</P>
ירמ	כג	5	הנה ימים באים נאם-יהוה והקמתי לדוד צמח צדיק ומלך מלך והשכיל ועשה משפט וצדקה בארץ.
ירמ	כג	6	בימיו תושע יהודה וישראל ישכן לבטח וזה-שמו אשר-יקראו יהוה צדקנו.</P>
ירמ	כג	7	לכן הנה-ימים באים נאם-יהוה ולא-יאמרו עוד חי-יהוה אשר העלה את-בני ישראל מארץ מצרים.
ירמ	כג	8	כי אם-חי-יהוה אשר העלה ואשר הביא את-זרע בית ישראל מארץ צפונה ומכל הארצות אשר הדחתים שם וישבו על-אדמתם.</P>
ירמ	כג	9	לנבאים נשבר לבי בקרבי רחפו כל-עצמותי הייתי כאיש שכור וכגבר עברו יין מפני יהוה ומפני דברי קדשו.
ירמ	כג	10	כי מנאפים מלאה הארץ כי-מפני אלה אבלה הארץ יבשו נאות מדבר ותהי מרוצתם רעה וגבורתם לא-כן.
ירמ	כג	11	כי-גם-נביא גם-כהן חנפו גם-בביתי מצאתי רעתם נאם-יהוה.
ירמ	כג	12	לכן יהיה דרכם להם כחלקלקות באפלה ידחו ונפלו בה כי-אביא עליהם רעה שנת פקדתם נאם-יהוה.
ירמ	כג	13	ובנביאי שמרון ראיתי תפלה הנבאו בבעל ויתעו את-עמי את-ישראל.
ירמ	כג	14	ובנבאי ירושלם ראיתי שערורה נאוף והלך בשקר וחזקו ידי מרעים לבלתי-שבו איש מרעתו היו-לי כלם כסדם וישביה כעמרה.</P>
ירמ	כג	15	לכן כה-אמר יהוה צבאות על-הנבאים הנני מאכיל אותם לענה והשקתים מי-ראש כי מאת נביאי ירושלם יצאה חנפה לכל-הארץ.</P>
ירמ	כג	16	כה-אמר יהוה צבאות אל-תשמעו על-דברי הנבאים הנבאים לכם מהבלים המה אתכם חזון לבם ידברו לא מפי יהוה.
ירמ	כג	17	אמרים אמור למנאצי דבר יהוה שלום יהיה לכם וכל הלך בשררות לבו אמרו לא-תבוא עליכם רעה.
ירמ	כג	18	כי מי עמד בסוד יהוה וירא וישמע את-דברו מי-הקשיב דברי וישמע.</P>
ירמ	כג	19	הנה סערת יהוה חמה יצאה וסער מתחולל על ראש רשעים יחול.
ירמ	כג	20	לא ישוב אף-יהוה עד-עשתו ועד-הקימו מזמות לבו באחרית הימים תתבוננו בה בינה.
ירמ	כג	21	לא-שלחתי את-הנבאים והם רצו לא-דברתי אליהם והם נבאו.
ירמ	כג	22	ואם-עמדו בסודי וישמעו דברי את-עמי וישבום מדרכם הרע ומרע מעלליהם.</P>
ירמ	כג	23	האלהי מקרב אני נאם-יהוה ולא אלהי מרחק.
ירמ	כג	24	אם-יסתר איש במסתרים ואני לא-אראנו נאם-יהוה הלוא את-השמים ואת-הארץ אני מלא נאם-יהוה.
ירמ	כג	25	שמעתי את אשר-אמרו הנבאים הנבאים בשמי שקר לאמר חלמתי חלמתי.
ירמ	כג	26	עד-מתי היש בלב הנבאים נבאי השקר ונביאי תרמת לבם.
ירמ	כג	27	החשבים להשכיח את-עמי שמי בחלומתם אשר יספרו איש לרעהו כאשר שכחו אבותם את-שמי בבעל.
ירמ	כג	28	הנביא אשר-אתו חלום יספר חלום ואשר דברי אתו ידבר דברי אמת מה-לתבן את-הבר נאם-יהוה.
ירמ	כג	29	הלוא כה דברי כאש נאם-יהוה וכפטיש יפצץ סלע.</P>
ירמ	כג	30	לכן הנני על-הנבאים נאם-יהוה מגנבי דברי איש מאת רעהו.
ירמ	כג	31	הנני על-הנביאם נאם-יהוה הלקחים לשונם וינאמו נאם.
ירמ	כג	32	הנני על-נבאי חלמות שקר נאם-יהוה ויספרום ויתעו את-עמי בשקריהם ובפחזותם ואנכי לא-שלחתים ולא צויתים והועיל לא-יועילו לעם-הזה נאם-יהוה.
ירמ	כג	33	וכי-ישאלך העם הזה או-הנביא או-כהן לאמר מה-משא יהוה ואמרת אליהם את-מה-משא ונטשתי אתכם נאם-יהוה.
ירמ	כג	34	והנביא והכהן והעם אשר יאמר משא יהוה ופקדתי על-האיש ההוא ועל-ביתו.
ירמ	כג	35	כה תאמרו איש על-רעהו ואיש אל-אחיו מה-ענה יהוה ומה-דבר יהוה.
ירמ	כג	36	ומשא יהוה לא תזכרו-עוד כי המשא יהיה לאיש דברו והפכתם את-דברי אלהים חיים יהוה צבאות אלהינו.
ירמ	כג	37	כה תאמר אל-הנביא מה-ענך יהוה ומה-דבר יהוה.
ירמ	כג	38	ואם-משא יהוה תאמרו לכן כה אמר יהוה יען אמרכם את-הדבר הזה משא יהוה ואשלח אליכם לאמר לא תאמרו משא יהוה.
ירמ	כג	39	לכן הנני ונשיתי אתכם נשא ונטשתי אתכם ואת-העיר אשר נתתי לכם ולאבותיכם מעל פני.
ירמ	כג	40	ונתתי עליכם חרפת עולם וכלמות עולם אשר לא תשכח.</P>
ירמ	כד	1	הראני יהוה והנה שני דודאי תאנים מועדים לפני היכל יהוה אחרי הגלות נבוכדראצר מלך-בבל את-יכניהו בן-יהויקים מלך-יהודה ואת-שרי יהודה ואת-החרש ואת-המסגר מירושלם ויבאם בבל.
ירמ	כד	2	הדוד אחד תאנים טבות מאד כתאני הבכרות והדוד אחד תאנים רעות מאד אשר לא-תאכלנה מרע.</P>
ירמ	כד	3	ויאמר יהוה אלי מה-אתה ראה ירמיהו ואמר תאנים התאנים הטבות טבות מאד והרעות רעות מאד אשר לא-תאכלנה מרע.</P>
ירמ	כד	4	ויהי דבר-יהוה אלי לאמר.
ירמ	כד	5	כה-אמר יהוה אלהי ישראל כתאנים הטבות האלה כן-אכיר את-גלות יהודה אשר שלחתי מן-המקום הזה ארץ כשדים לטובה.
ירמ	כד	6	ושמתי עיני עליהם לטובה והשבתים על-הארץ הזאת ובניתים ולא אהרס ונטעתים ולא אתוש.
ירמ	כד	7	ונתתי להם לב לדעת אתי כי אני יהוה והיו-לי לעם ואנכי אהיה להם לאלהים כי-ישבו אלי בכל-לבם.</P>
ירמ	כד	8	וכתאנים הרעות אשר לא-תאכלנה מרע כי-כה אמר יהוה כן אתן את-צדקיהו מלך-יהודה ואת-שריו ואת שארית ירושלם הנשארים בארץ הזאת והישבים בארץ מצרים.
ירמ	כד	9	ונתתים לזועה לרעה לכל ממלכות הארץ לחרפה ולמשל לשנינה ולקללה בכל-המקמות אשר-אדיחם שם.
ירמ	כד	10	ושלחתי בם את-החרב את-הרעב ואת-הדבר עד-תמם מעל האדמה אשר-נתתי להם ולאבותיהם.</P>
ירמ	כה	1	הדבר אשר-היה על-ירמיהו על-כל-עם יהודה בשנה הרבעית ליהויקים בן-יאשיהו מלך יהודה היא השנה הראשנית לנבוכדראצר מלך בבל.
ירמ	כה	2	אשר דבר ירמיהו הנביא על-כל-עם יהודה ואל כל-ישבי ירושלם לאמר.
ירמ	כה	3	מן-שלש עשרה שנה ליאשיהו בן-אמון מלך יהודה ועד היום הזה זה שלש ועשרים שנה היה דבר-יהוה אלי ואדבר אליכם אשכים ודבר ולא שמעתם.
ירמ	כה	4	ושלח יהוה אליכם את-כל-עבדיו הנבאים השכם ושלח ולא שמעתם ולא-הטיתם את-אזנכם לשמע.
ירמ	כה	5	לאמר שובו-נא איש מדרכו הרעה ומרע מעלליכם ושבו על-האדמה אשר נתן יהוה לכם ולאבותיכם למן-עולם ועד-עולם.
ירמ	כה	6	ואל-תלכו אחרי אלהים אחרים לעבדם ולהשתחות להם ולא-תכעיסו אותי במעשה ידיכם ולא ארע לכם.
ירמ	כה	7	ולא-שמעתם אלי נאם-יהוה למען הכעסוני במעשה ידיכם לרע לכם.</P>
ירמ	כה	8	לכן כה אמר יהוה צבאות יען אשר לא-שמעתם את-דברי.
ירמ	כה	9	הנני שלח ולקחתי את-כל-משפחות צפון נאם-יהוה ואל-נבוכדראצר מלך-בבל עבדי והבאתים על-הארץ הזאת ועל-ישביה ועל כל-הגוים האלה סביב והחרמתים ושמתים לשמה ולשרקה ולחרבות עולם.
ירמ	כה	10	והאבדתי מהם קול ששון וקול שמחה קול חתן וקול כלה קול רחים ואור נר.
ירמ	כה	11	והיתה כל-הארץ הזאת לחרבה לשמה ועבדו הגוים האלה את-מלך בבל שבעים שנה.
ירמ	כה	12	והיה כמלאות שבעים שנה אפקד על-מלך-בבל ועל-הגוי ההוא נאם-יהוה את-עונם ועל-ארץ כשדים ושמתי אתו לשממות עולם.
ירמ	כה	13	והבאיתי על-הארץ ההיא את-כל-דברי אשר-דברתי עליה את כל-הכתוב בספר הזה אשר-נבא ירמיהו על-כל-הגוים.
ירמ	כה	14	כי עבדו-בם גם-המה גוים רבים ומלכים גדולים ושלמתי להם כפעלם וכמעשה ידיהם.</P>
ירמ	כה	15	כי כה אמר יהוה אלהי ישראל אלי קח את-כוס היין החמה הזאת מידי והשקיתה אתו את-כל-הגוים אשר אנכי שלח אותך אליהם.
ירמ	כה	16	ושתו והתגעשו והתהללו מפני החרב אשר אנכי שלח בינתם.
ירמ	כה	17	ואקח את-הכוס מיד יהוה ואשקה את-כל-הגוים אשר-שלחני יהוה אליהם.
ירמ	כה	18	את-ירושלם ואת-ערי יהודה ואת-מלכיה את-שריה לתת אתם לחרבה לשמה לשרקה ולקללה כיום הזה.
ירמ	כה	19	את-פרעה מלך-מצרים ואת-עבדיו ואת-שריו ואת-כל-עמו.
ירמ	כה	20	ואת כל-הערב ואת כל-מלכי ארץ העוץ ואת כל-מלכי ארץ פלשתים ואת-אשקלון ואת-עזה ואת-עקרון ואת שארית אשדוד.
ירמ	כה	21	את-אדום ואת-מואב ואת-בני עמון.
ירמ	כה	22	ואת כל-מלכי-צר ואת כל-מלכי צידון ואת מלכי האי אשר בעבר הים.
ירמ	כה	23	ואת-דדן ואת-תימא ואת-בוז ואת כל-קצוצי פאה.
ירמ	כה	24	ואת כל-מלכי ערב ואת כל-מלכי הערב השכנים במדבר.
ירמ	כה	25	ואת כל-מלכי זמרי ואת כל-מלכי עילם ואת כל-מלכי מדי.
ירמ	כה	26	ואת כל-מלכי הצפון הקרבים והרחקים איש אל-אחיו ואת כל-הממלכות הארץ אשר על-פני האדמה ומלך ששך ישתה אחריהם.
ירמ	כה	27	ואמרת אליהם כה-אמר יהוה צבאות אלהי ישראל שתו ושכרו וקיו ונפלו ולא תקומו מפני החרב אשר אנכי שלח ביניכם.
ירמ	כה	28	והיה כי ימאנו לקחת-הכוס מידך לשתות ואמרת אליהם כה אמר יהוה צבאות שתו תשתו.
ירמ	כה	29	כי הנה בעיר אשר נקרא-שמי עליה אנכי מחל להרע ואתם הנקה תנקו לא תנקו כי חרב אני קרא על-כל-ישבי הארץ נאם יהוה צבאות.
ירמ	כה	30	ואתה תנבא אליהם את כל-הדברים האלה ואמרת אליהם יהוה ממרום ישאג וממעון קדשו יתן קולו שאג ישאג על-נוהו הידד כדרכים יענה אל כל-ישבי הארץ.
ירמ	כה	31	בא שאון עד-קצה הארץ כי ריב ליהוה בגוים נשפט הוא לכל-בשר הרשעים נתנם לחרב נאם-יהוה.</P>
ירמ	כה	32	כה אמר יהוה צבאות הנה רעה יצאת מגוי אל-גוי וסער גדול יעור מירכתי-ארץ.
ירמ	כה	33	והיו חללי יהוה ביום ההוא מקצה הארץ ועד-קצה הארץ לא יספדו ולא יאספו ולא יקברו לדמן על-פני האדמה יהיו.
ירמ	כה	34	הילילו הרעים וזעקו והתפלשו אדירי הצאן כי-מלאו ימיכם לטבוח ותפוצותיכם ונפלתם ככלי חמדה.
ירמ	כה	35	ואבד מנוס מן-הרעים ופליטה מאדירי הצאן.
ירמ	כה	36	קול צעקת הרעים ויללת אדירי הצאן כי-שדד יהוה את-מרעיתם.
ירמ	כה	37	ונדמו נאות השלום מפני חרון אף-יהוה.
ירמ	כה	38	עזב ככפיר סכו כי-היתה ארצם לשמה מפני חרון היונה ומפני חרון אפו.</P>
ירמ	כו	1	בראשית ממלכות יהויקים בן-יאשיהו מלך יהודה היה הדבר הזה מאת יהוה לאמר.
ירמ	כו	2	כה אמר יהוה עמד בחצר בית-יהוה ודברת על-כל-ערי יהודה הבאים להשתחות בית-יהוה את כל-הדברים אשר צויתיך לדבר אליהם אל-תגרע דבר.
ירמ	כו	3	אולי ישמעו וישבו איש מדרכו הרעה ונחמתי אל-הרעה אשר אנכי חשב לעשות להם מפני רע מעלליהם.
ירמ	כו	4	ואמרת אליהם כה אמר יהוה אם-לא תשמעו אלי ללכת בתורתי אשר נתתי לפניכם.
ירמ	כו	5	לשמע על-דברי עבדי הנבאים אשר אנכי שלח אליכם והשכם ושלח ולא שמעתם.
ירמ	כו	6	ונתתי את-הבית הזה כשלה ואת-העיר הזאתה אתן לקללה לכל גויי הארץ.</P>
ירמ	כו	7	וישמעו הכהנים והנבאים וכל-העם את-ירמיהו מדבר את-הדברים האלה בבית יהוה.
ירמ	כו	8	ויהי ככלות ירמיהו לדבר את כל-אשר-צוה יהוה לדבר אל-כל-העם ויתפשו אתו הכהנים והנבאים וכל-העם לאמר מות תמות.
ירמ	כו	9	מדוע נבית בשם-יהוה לאמר כשלו יהיה הבית הזה והעיר הזאת תחרב מאין יושב ויקהל כל-העם אל-ירמיהו בבית יהוה.
ירמ	כו	10	וישמעו שרי יהודה את הדברים האלה ויעלו מבית-המלך בית יהוה וישבו בפתח שער-יהוה החדש.</P>
ירמ	כו	11	ויאמרו הכהנים והנבאים אל-השרים ואל-כל-העם לאמר משפט-מות לאיש הזה כי נבא אל-העיר הזאת כאשר שמעתם באזניכם.
ירמ	כו	12	ויאמר ירמיהו אל-כל-השרים ואל-כל-העם לאמר יהוה שלחני להנבא אל-הבית הזה ואל-העיר הזאת את כל-הדברים אשר שמעתם.
ירמ	כו	13	ועתה היטיבו דרכיכם ומעלליכם ושמעו בקול יהוה אלהיכם וינחם יהוה אל-הרעה אשר דבר עליכם.
ירמ	כו	14	ואני הנני בידכם עשו-לי כטוב וכישר בעיניכם.
ירמ	כו	15	אך ידע תדעו כי אם-ממתים אתם אתי כי-דם נקי אתם נתנים עליכם ואל-העיר הזאת ואל-ישביה כי באמת שלחני יהוה עליכם לדבר באזניכם את כל-הדברים האלה.</P>
ירמ	כו	16	ויאמרו השרים וכל-העם אל-הכהנים ואל-הנביאים אין-לאיש הזה משפט-מות כי בשם יהוה אלהינו דבר אלינו.
ירמ	כו	17	ויקמו אנשים מזקני הארץ ויאמרו אל-כל-קהל העם לאמר.
ירמ	כו	18	מיכיה המורשתי היה נבא בימי חזקיהו מלך-יהודה ויאמר אל-כל-עם יהודה לאמר כה-אמר יהוה צבאות ציון שדה תחרש וירושלים עיים תהיה והר הבית לבמות יער.
ירמ	כו	19	ההמת המתהו חזקיהו מלך-יהודה וכל-יהודה הלא ירא את-יהוה ויחל את-פני יהוה וינחם יהוה אל-הרעה אשר-דבר עליהם ואנחנו עשים רעה גדולה על-נפשותינו.
ירמ	כו	20	וגם-איש היה מתנבא בשם יהוה אוריהו בן-שמעיהו מקרית היערים וינבא על-העיר הזאת ועל-הארץ הזאת ככל דברי ירמיהו.
ירמ	כו	21	וישמע המלך-יהויקים וכל-גבוריו וכל-השרים את-דבריו ויבקש המלך המיתו וישמע אוריהו וירא ויברח ויבא מצרים.
ירמ	כו	22	וישלח המלך יהויקים אנשים מצרים את אלנתן בן-עכבור ואנשים אתו אל-מצרים.
ירמ	כו	23	ויוציאו את-אוריהו ממצרים ויבאהו אל-המלך יהויקים ויכהו בחרב וישלך את-נבלתו אל-קברי בני העם.
ירמ	כו	24	אך יד אחיקם בן-שפן היתה את-ירמיהו לבלתי תת-אתו ביד-העם להמיתו.</P>
ירמ	כז	1	בראשית ממלכת יהויקם בן-יאושיהו מלך יהודה היה הדבר הזה אל-ירמיה מאת יהוה לאמר.
ירמ	כז	2	כה-אמר יהוה אלי עשה לך מוסרות ומטות ונתתם על-צוארך.
ירמ	כז	3	ושלחתם אל-מלך אדום ואל-מלך מואב ואל-מלך בני עמון ואל-מלך צר ואל-מלך צידון ביד מלאכים הבאים ירושלם אל-צדקיהו מלך יהודה.
ירמ	כז	4	וצוית אתם אל-אדניהם לאמר כה-אמר יהוה צבאות אלהי ישראל כה תאמרו אל-אדניכם.
ירמ	כז	5	אנכי עשיתי את-הארץ את-האדם ואת-הבהמה אשר על-פני הארץ בכחי הגדול ובזרועי הנטויה ונתתיה לאשר ישר בעיני.
ירמ	כז	6	ועתה אנכי נתתי את-כל-הארצות האלה ביד נבוכדנאצר מלך-בבל עבדי וגם את-חית השדה נתתי לו לעבדו.
ירמ	כז	7	ועבדו אתו כל-הגוים ואת-בנו ואת-בן-בנו עד בא-עת ארצו גם-הוא ועבדו בו גוים רבים ומלכים גדלים.
ירמ	כז	8	והיה הגוי והממלכה אשר לא-יעבדו אתו את-נבוכדנאצר מלך-בבל ואת אשר לא-יתן את-צוארו בעל מלך בבל בחרב וברעב ובדבר אפקד על-הגוי ההוא נאם-יהוה עד-תמי אתם בידו.
ירמ	כז	9	ואתם אל-תשמעו אל-נביאיכם ואל-קסמיכם ואל חלמתיכם ואל-ענניכם ואל-כשפיכם אשר-הם אמרים אליכם לאמר לא תעבדו את-מלך בבל.
ירמ	כז	10	כי שקר הם נבאים לכם למען הרחיק אתכם מעל אדמתכם והדחתי אתכם ואבדתם.
ירמ	כז	11	והגוי אשר יביא את-צוארו בעל מלך-בבל ועבדו והנחתיו על-אדמתו נאם-יהוה ועבדה וישב בה.
ירמ	כז	12	ואל-צדקיה מלך-יהודה דברתי ככל-הדברים האלה לאמר הביאו את-צואריכם בעל מלך-בבל ועבדו אתו ועמו וחיו.
ירמ	כז	13	למה תמותו אתה ועמך בחרב ברעב ובדבר כאשר דבר יהוה אל-הגוי אשר לא-יעבד את-מלך בבל.
ירמ	כז	14	ואל-תשמעו אל-דברי הנבאים האמרים אליכם לאמר לא תעבדו את-מלך בבל כי שקר הם נבאים לכם.
ירמ	כז	15	כי לא שלחתים נאם-יהוה והם נבאים בשמי לשקר למען הדיחי אתכם ואבדתם אתם והנבאים הנבאים לכם.
ירמ	כז	16	ואל-הכהנים ואל-כל-העם הזה דברתי לאמר כה אמר יהוה אל-תשמעו אל-דברי נביאיכם הנבאים לכם לאמר הנה כלי בית-יהוה מושבים מבבלה עתה מהרה כי שקר המה נבאים לכם.
ירמ	כז	17	אל-תשמעו אליהם עבדו את-מלך-בבל וחיו למה תהיה העיר הזאת חרבה.
ירמ	כז	18	ואם-נבאים הם ואם-יש דבר-יהוה אתם יפגעו-נא ביהוה צבאות לבלתי-באו הכלים הנותרים בבית-יהוה ובית מלך יהודה ובירושלם בבלה.
ירמ	כז	19	כי כה אמר יהוה צבאות אל-העמדים ועל-הים ועל-המכנות ועל יתר הכלים הנותרים בעיר הזאת.
ירמ	כז	20	אשר לא-לקחם נבוכדנאצר מלך בבל בגלותו את-יכוניה בן-יהויקים מלך-יהודה מירושלם בבלה ואת כל-חרי יהודה וירושלם.
ירמ	כז	21	כי כה אמר יהוה צבאות אלהי ישראל על-הכלים הנותרים בית יהוה ובית מלך-יהודה וירושלם.
ירמ	כז	22	בבלה יובאו ושמה יהיו עד יום פקדי אתם נאם-יהוה והעליתים והשיבתים אל-המקום הזה.</P>
ירמ	כח	1	ויהי בשנה ההיא בראשית ממלכת צדקיה מלך-יהודה בשנת הרבעית בחדש החמישי אמר אלי חנניה בן-עזור הנביא אשר מגבעון בבית יהוה לעיני הכהנים וכל-העם לאמר.
ירמ	כח	2	כה-אמר יהוה צבאות אלהי ישראל לאמר שברתי את-על מלך בבל.
ירמ	כח	3	בעוד שנתים ימים אני משיב אל-המקום הזה את-כל-כלי בית יהוה אשר לקח נבוכדנאצר מלך-בבל מן-המקום הזה ויביאם בבל.
ירמ	כח	4	ואת-יכניה בן-יהויקים מלך-יהודה ואת-כל-גלות יהודה הבאים בבלה אני משיב אל-המקום הזה נאם-יהוה כי אשבר את-על מלך בבל.
ירמ	כח	5	ויאמר ירמיה הנביא אל-חנניה הנביא לעיני הכהנים ולעיני כל-העם העמדים בבית יהוה.
ירמ	כח	6	ויאמר ירמיה הנביא אמן כן יעשה יהוה יקם יהוה את-דבריך אשר נבאת להשיב כלי בית-יהוה וכל-הגולה מבבל אל-המקום הזה.
ירמ	כח	7	אך-שמע-נא הדבר הזה אשר אנכי דבר באזניך ובאזני כל-העם.
ירמ	כח	8	הנביאים אשר היו לפני ולפניך מן-העולם וינבאו אל-ארצות רבות ועל-ממלכות גדלות למלחמה ולרעה ולדבר.
ירמ	כח	9	הנביא אשר ינבא לשלום בבא דבר הנביא יודע הנביא אשר-שלחו יהוה באמת.
ירמ	כח	10	ויקח חנניה הנביא את-המוטה מעל צואר ירמיה הנביא וישברהו.
ירמ	כח	11	ויאמר חנניה לעיני כל-העם לאמר כה אמר יהוה ככה אשבר את-על נבכדנאצר מלך-בבל בעוד שנתים ימים מעל-צואר כל-הגוים וילך ירמיה הנביא לדרכו.</P>
ירמ	כח	12	ויהי דבר-יהוה אל-ירמיה אחרי שבור חנניה הנביא את-המוטה מעל צואר ירמיה הנביא לאמר.
ירמ	כח	13	הלוך ואמרת אל-חנניה לאמר כה אמר יהוה מוטת עץ שברת ועשית תחתיהן מטות ברזל.
ירמ	כח	14	כי כה-אמר יהוה צבאות אלהי ישראל על ברזל נתתי על-צואר כל-הגוים האלה לעבד את-נבכדנאצר מלך-בבל ועבדהו וגם את-חית השדה נתתי לו.
ירמ	כח	15	ויאמר ירמיה הנביא אל-חנניה הנביא שמע-נא חנניה לא-שלחך יהוה ואתה הבטחת את-העם הזה על-שקר.
ירמ	כח	16	לכן כה אמר יהוה הנני משלחך מעל פני האדמה השנה אתה מת כי-סרה דברת אל-יהוה.
ירמ	כח	17	וימת חנניה הנביא בשנה ההיא בחדש השביעי.</P>
ירמ	כט	1	ואלה דברי הספר אשר שלח ירמיה הנביא מירושלם אל-יתר זקני הגולה ואל-הכהנים ואל-הנביאים ואל-כל-העם אשר הגלה נבוכדנאצר מירושלם בבלה.
ירמ	כט	2	אחרי צאת יכניה-המלך והגבירה והסריסים שרי יהודה וירושלם והחרש והמסגר מירושלם.
ירמ	כט	3	ביד אלעשה בן-שפן וגמריה בן-חלקיה אשר שלח צדקיה מלך-יהודה אל-נבוכדנאצר מלך בבל בבלה לאמר.
ירמ	כט	4	כה אמר יהוה צבאות אלהי ישראל לכל-הגולה אשר-הגליתי מירושלם בבלה.
ירמ	כט	5	בנו בתים ושבו ונטעו גנות ואכלו את-פרין.
ירמ	כט	6	קחו נשים והולידו בנים ובנות וקחו לבניכם נשים ואת-בנותיכם תנו לאנשים ותלדנה בנים ובנות ורבו-שם ואל-תמעטו.
ירמ	כט	7	ודרשו את-שלום העיר אשר הגליתי אתכם שמה והתפללו בעדה אל-יהוה כי בשלומה יהיה לכם שלום.
ירמ	כט	8	כי כה אמר יהוה צבאות אלהי ישראל אל-ישיאו לכם נביאיכם אשר-בקרבכם וקסמיכם ואל-תשמעו אל-חלמתיכם אשר אתם מחלמים.
ירמ	כט	9	כי בשקר הם נבאים לכם בשמי לא שלחתים נאם-יהוה.</P>
ירמ	כט	10	כי-כה אמר יהוה כי לפי מלאת לבבל שבעים שנה אפקד אתכם והקמתי עליכם את-דברי הטוב להשיב אתכם אל-המקום הזה.
ירמ	כט	11	כי אנכי ידעתי את-המחשבת אשר אנכי חשב עליכם נאם-יהוה מחשבות שלום ולא לרעה לתת לכם אחרית ותקוה.
ירמ	כט	12	וקראתם אתי והלכתם והתפללתם אלי ושמעתי אליכם.
ירמ	כט	13	ובקשתם אתי ומצאתם כי תדרשני בכל-לבבכם.
ירמ	כט	14	ונמצאתי לכם נאם-יהוה ושבתי את-שביתכם וקבצתי אתכם מכל-הגוים ומכל-המקומות אשר הדחתי אתכם שם נאם-יהוה והשבתי אתכם אל-המקום אשר-הגליתי אתכם משם.
ירמ	כט	15	כי אמרתם הקים לנו יהוה נבאים בבלה.</P>
ירמ	כט	16	כי-כה אמר יהוה אל-המלך היושב אל-כסא דוד ואל-כל-העם היושב בעיר הזאת אחיכם אשר לא-יצאו אתכם בגולה.
ירמ	כט	17	כה אמר יהוה צבאות הנני משלח בם את-החרב את-הרעב ואת-הדבר ונתתי אותם כתאנים השערים אשר לא-תאכלנה מרע.
ירמ	כט	18	ורדפתי אחריהם בחרב ברעב ובדבר ונתתים לזועה לכל ממלכות הארץ לאלה ולשמה ולשרקה ולחרפה בכל-הגוים אשר-הדחתים שם.
ירמ	כט	19	תחת אשר-לא-שמעו אל-דברי נאם-יהוה אשר שלחתי אליהם את-עבדי הנבאים השכם ושלח ולא שמעתם נאם-יהוה.
ירמ	כט	20	ואתם שמעו דבר-יהוה כל-הגולה אשר-שלחתי מירושלם בבלה.</P>
ירמ	כט	21	כה-אמר יהוה צבאות אלהי ישראל אל-אחאב בן-קוליה ואל-צדקיהו בן-מעשיה הנבאים לכם בשמי שקר הנני נתן אתם ביד נבוכדראצר מלך-בבל והכם לעיניכם.
ירמ	כט	22	ולקח מהם קללה לכל גלות יהודה אשר בבבל לאמר ישמך יהוה כצדקיהו וכאחב אשר-קלם מלך-בבל באש.
ירמ	כט	23	יען אשר עשו נבלה בישראל וינאפו את-נשי רעיהם וידברו דבר בשמי שקר אשר לוא צויתם ואנכי הוידע ועד נאם-יהוה.</P>
ירמ	כט	24	ואל-שמעיהו הנחלמי תאמר לאמר.
ירמ	כט	25	כה-אמר יהוה צבאות אלהי ישראל לאמר יען אשר אתה שלחת בשמכה ספרים אל-כל-העם אשר בירושלם ואל-צפניה בן-מעשיה הכהן ואל כל-הכהנים לאמר.
ירמ	כט	26	יהוה נתנך כהן תחת יהוידע הכהן להיות פקדים בית יהוה לכל-איש משגע ומתנבא ונתתה אתו אל-המהפכת ואל-הצינק.
ירמ	כט	27	ועתה למה לא גערת בירמיהו הענתתי המתנבא לכם.
ירמ	כט	28	כי על-כן שלח אלינו בבל לאמר ארכה היא בנו בתים ושבו ונטעו גנות ואכלו את-פריהן.
ירמ	כט	29	ויקרא צפניה הכהן את-הספר הזה באזני ירמיהו הנביא.</P>
ירמ	כט	30	ויהי דבר-יהוה אל-ירמיהו לאמר.
ירמ	כט	31	שלח על-כל-הגולה לאמר כה אמר יהוה אל-שמעיה הנחלמי יען אשר נבא לכם שמעיה ואני לא שלחתיו ויבטח אתכם על-שקר.
ירמ	כט	32	לכן כה-אמר יהוה הנני פקד על-שמעיה הנחלמי ועל-זרעו לא-יהיה לו איש יושב בתוך-העם הזה ולא-יראה בטוב אשר-אני עשה-לעמי נאם-יהוה כי-סרה דבר על-יהוה.</P>
ירמ	ל	1	הדבר אשר היה אל-ירמיהו מאת יהוה לאמר.
ירמ	ל	2	כה-אמר יהוה אלהי ישראל לאמר כתב-לך את כל-הדברים אשר-דברתי אליך אל-ספר.
ירמ	ל	3	כי הנה ימים באים נאם-יהוה ושבתי את-שבות עמי ישראל ויהודה אמר יהוה והשבתים אל-הארץ אשר-נתתי לאבותם וירשוה.</P>
ירמ	ל	4	ואלה הדברים אשר דבר יהוה אל-ישראל ואל-יהודה.
ירמ	ל	5	כי-כה אמר יהוה קול חרדה שמענו פחד ואין שלום.
ירמ	ל	6	שאלו-נא וראו אם-ילד זכר מדוע ראיתי כל-גבר ידיו על-חלציו כיולדה ונהפכו כל-פנים לירקון.
ירמ	ל	7	הוי כי גדול היום ההוא מאין כמהו ועת-צרה היא ליעקב וממנה יושע.
ירמ	ל	8	והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא-יעבדו-בו עוד זרים.
ירמ	ל	9	ועבדו את יהוה אלהיהם ואת דוד מלכם אשר אקים להם.</P>
ירמ	ל	10	ואתה אל-תירא עבדי יעקב נאם-יהוה ואל-תחת ישראל כי הנני מושיעך מרחוק ואת-זרעך מארץ שבים ושב יעקב ושקט ושאנן ואין מחריד.
ירמ	ל	11	כי-אתך אני נאם-יהוה להושיעך כי אעשה כלה בכל-הגוים אשר הפצותיך שם אך אתך לא-אעשה כלה ויסרתיך למשפט ונקה לא אנקך.</P>
ירמ	ל	12	כי כה אמר יהוה אנוש לשברך נחלה מכתך.
ירמ	ל	13	אין-דן דינך למזור רפאות תעלה אין לך.
ירמ	ל	14	כל-מאהביך שכחוך אותך לא ידרשו כי מכת אויב הכיתיך מוסר אכזרי על רב עונך עצמו חטאתיך.
ירמ	ל	15	מה-תזעק על-שברך אנוש מכאבך על רב עונך עצמו חטאתיך עשיתי אלה לך.
ירמ	ל	16	לכן כל-אכליך יאכלו וכל-צריך כלם בשבי ילכו והיו שאסיך למשסה וכל-בזזיך אתן לבז.
ירמ	ל	17	כי אעלה ארכה לך וממכותיך ארפאך נאם-יהוה כי נדחה קראו לך ציון היא דרש אין לה.</P>
ירמ	ל	18	כה אמר יהוה הנני-שב שבות אהלי יעקוב ומשכנתיו ארחם ונבנתה עיר על-תלה וארמון על-משפטו ישב.
ירמ	ל	19	ויצא מהם תודה וקול משחקים והרבתים ולא ימעטו והכבדתים ולא יצערו.
ירמ	ל	20	והיו בניו כקדם ועדתו לפני תכון ופקדתי על כל-לחציו.
ירמ	ל	21	והיה אדירו ממנו ומשלו מקרבו יצא והקרבתיו ונגש אלי כי מי הוא-זה ערב את-לבו לגשת אלי נאם-יהוה.
ירמ	ל	22	והייתם לי לעם ואנכי אהיה לכם לאלהים.</P>
ירמ	ל	23	הנה סערת יהוה חמה יצאה סער מתגורר על ראש רשעים יחול.
ירמ	ל	24	לא ישוב חרון אף-יהוה עד-עשתו ועד-הקימו מזמות לבו באחרית הימים תתבוננו בה.
ירמ	ל	25	בעת ההיא נאם-יהוה אהיה לאלהים לכל משפחות ישראל והמה יהיו-לי לעם.</P>
ירמ	לא	1	כה אמר יהוה מצא חן במדבר עם שרידי חרב הלוך להרגיעו ישראל.
ירמ	לא	2	מרחוק יהוה נראה לי ואהבת עולם אהבתיך על-כן משכתיך חסד.
ירמ	לא	3	עוד אבנך ונבנית בתולת ישראל עוד תעדי תפיך ויצאת במחול משחקים.
ירמ	לא	4	עוד תטעי כרמים בהרי שמרון נטעו נטעים וחללו.
ירמ	לא	5	כי יש-יום קראו נצרים בהר אפרים קומו ונעלה ציון אל-יהוה אלהינו.</P>
ירמ	לא	6	כי-כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את-עמך את שארית ישראל.
ירמ	לא	7	הנני מביא אותם מארץ צפון וקבצתים מירכתי-ארץ בם עור ופסח הרה וילדת יחדו קהל גדול ישובו הנה.
ירמ	לא	8	בבכי יבאו ובתחנונים אובילם אוליכם אל-נחלי מים בדרך ישר לא יכשלו בה כי-הייתי לישראל לאב ואפרים בכרי הוא.</P>
ירמ	לא	9	שמעו דבר-יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו.
ירמ	לא	10	כי-פדה יהוה את-יעקב וגאלו מיד חזק ממנו.
ירמ	לא	11	ובאו ורננו במרום-ציון ונהרו אל-טוב יהוה על-דגן ועל-תירש ועל-יצהר ועל-בני-צאן ובקר והיתה נפשם כגן רוה ולא-יוסיפו לדאבה עוד.
ירמ	לא	12	אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם.
ירמ	לא	13	ורויתי נפש הכהנים דשן ועמי את-טובי ישבעו נאם-יהוה.</P>
ירמ	לא	14	כה אמר יהוה קול ברמה נשמע נהי בכי תמרורים רחל מבכה על-בניה מאנה להנחם על-בניה כי איננו.</P>
ירמ	לא	15	כה אמר יהוה מנעי קולך מבכי ועיניך מדמעה כי יש שכר לפעלתך נאם-יהוה ושבו מארץ אויב.
ירמ	לא	16	ויש-תקוה לאחריתך נאם-יהוה ושבו בנים לגבולם.</P>
ירמ	לא	17	שמוע שמעתי אפרים מתנודד יסרתני ואוסר כעגל לא למד השיבני ואשובה כי אתה יהוה אלהי.
ירמ	לא	18	כי-אחרי שובי נחמתי ואחרי הודעי ספקתי על-ירך בשתי וגם-נכלמתי כי נשאתי חרפת נעורי.
ירמ	לא	19	הבן יקיר לי אפרים אם ילד שעשעים כי-מדי דברי בו זכר אזכרנו עוד על-כן המו מעי לו רחם ארחמנו נאם-יהוה.</P>
ירמ	לא	20	הציבי לך צינים שמי לך תמרורים שתי לבך למסלה דרך הלכתי שובי בתולת ישראל שבי אל-עריך אלה.
ירמ	לא	21	עד-מתי תתחמקין הבת השובבה כי-ברא יהוה חדשה בארץ נקבה תסובב גבר.</P>
ירמ	לא	22	כה-אמר יהוה צבאות אלהי ישראל עוד יאמרו את-הדבר הזה בארץ יהודה ובעריו בשובי את-שבותם יברכך יהוה נוה-צדק הר הקדש.
ירמ	לא	23	וישבו בה יהודה וכל-עריו יחדו אכרים ונסעו בעדר.
ירמ	לא	24	כי הרויתי נפש עיפה וכל-נפש דאבה מלאתי.
ירמ	לא	25	על-זאת הקיצתי ואראה ושנתי ערבה לי.</P>
ירמ	לא	26	הנה ימים באים נאם-יהוה וזרעתי את-בית ישראל ואת-בית יהודה זרע אדם וזרע בהמה.
ירמ	לא	27	והיה כאשר שקדתי עליהם לנתוש ולנתוץ ולהרס ולהאביד ולהרע כן אשקד עליהם לבנות ולנטוע נאם-יהוה.
ירמ	לא	28	בימים ההם לא-יאמרו עוד אבות אכלו בסר ושני בנים תקהינה.
ירמ	לא	29	כי אם-איש בעונו ימות כל-האדם האכל הבסר תקהינה שניו.</P>
ירמ	לא	30	הנה ימים באים נאם-יהוה וכרתי את-בית ישראל ואת-בית יהודה ברית חדשה.
ירמ	לא	31	לא כברית אשר כרתי את-אבותם ביום החזיקי בידם להוציאם מארץ מצרים אשר-המה הפרו את-בריתי ואנכי בעלתי בם נאם-יהוה.
ירמ	לא	32	כי זאת הברית אשר אכרת את-בית ישראל אחרי הימים ההם נאם-יהוה נתתי את-תורתי בקרבם ועל-לבם אכתבנה והייתי להם לאלהים והמה יהיו-לי לעם.
ירמ	לא	33	ולא ילמדו עוד איש את-רעהו ואיש את-אחיו לאמר דעו את-יהוה כי-כולם ידעו אותי למקטנם ועד-גדולם נאם-יהוה כי אסלח לעונם ולחטאתם לא אזכר-עוד.</P>
ירמ	לא	34	כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו.
ירמ	לא	35	אם-ימשו החקים האלה מלפני נאם-יהוה גם זרע ישראל ישבתו מהיות גוי לפני כל-הימים.</P>
ירמ	לא	36	כה אמר יהוה אם-ימדו שמים מלמעלה ויחקרו מוסדי-ארץ למטה גם-אני אמאס בכל-זרע ישראל על-כל-אשר עשו נאם-יהוה.</P>
ירמ	לא	37	הנה ימים נאם-יהוה ונבנתה העיר ליהוה ממגדל חננאל שער הפנה.
ירמ	לא	38	ויצא עוד קוה המדה נגדו על גבעת גרב ונסב געתה.
ירמ	לא	39	וכל-העמק הפגרים והדשן וכל-השרמות עד-נחל קדרון עד-פנת שער הסוסים מזרחה קדש ליהוה לא-ינתש ולא-יהרס עוד לעולם.</P>
ירמ	לב	1	הדבר אשר-היה אל-ירמיהו מאת יהוה בשנת העשרית לצדקיהו מלך יהודה היא השנה שמנה-עשרה שנה לנבוכדראצר.
ירמ	לב	2	ואז חיל מלך בבל צרים על-ירושלם וירמיהו הנביא היה כלוא בחצר המטרה אשר בית-מלך יהודה.
ירמ	לב	3	אשר כלאו צדקיהו מלך-יהודה לאמר מדוע אתה נבא לאמר כה אמר יהוה הנני נתן את-העיר הזאת ביד מלך-בבל ולכדה.
ירמ	לב	4	וצדקיהו מלך יהודה לא ימלט מיד הכשדים כי הנתן ינתן ביד מלך-בבל ודבר-פיו עם-פיו ועיניו את-עינו תראינה.
ירמ	לב	5	ובבל יולך את-צדקיהו ושם יהיה עד-פקדי אתו נאם-יהוה כי תלחמו את-הכשדים לא תצליחו.</P>
ירמ	לב	6	ויאמר ירמיהו היה דבר-יהוה אלי לאמר.
ירמ	לב	7	הנה חנמאל בן-שלם דדך בא אליך לאמר קנה לך את-שדי אשר בענתות כי לך משפט הגאלה לקנות.
ירמ	לב	8	ויבא אלי חנמאל בן-דדי כדבר יהוה אל-חצר המטרה ויאמר אלי קנה נא את-שדי אשר-בענתות אשר בארץ בנימין כי-לך משפט הירשה ולך הגאלה קנה-לך ואדע כי דבר-יהוה הוא.
ירמ	לב	9	ואקנה את-השדה מאת חנמאל בן-דדי אשר בענתות ואשקלה-לו את-הכסף שבעה שקלים ועשרה הכסף.
ירמ	לב	10	ואכתב בספר ואחתם ואעד עדים ואשקל הכסף במאזנים.
ירמ	לב	11	ואקח את-ספר המקנה את-החתום המצוה והחקים ואת-הגלוי.
ירמ	לב	12	ואתן את-הספר המקנה אל-ברוך בן-נריה בן-מחסיה לעיני חנמאל דדי ולעיני העדים הכתבים בספר המקנה לעיני כל-היהודים הישבים בחצר המטרה.
ירמ	לב	13	ואצוה את ברוך לעיניהם לאמר.
ירמ	לב	14	כה-אמר יהוה צבאות אלהי ישראל לקוח את-הספרים האלה את ספר המקנה הזה ואת החתום ואת ספר הגלוי הזה ונתתם בכלי-חרש למען יעמדו ימים רבים.</P>
ירמ	לב	15	כי כה אמר יהוה צבאות אלהי ישראל עוד יקנו בתים ושדות וכרמים בארץ הזאת.</P>
ירמ	לב	16	ואתפלל אל-יהוה אחרי תתי את-ספר המקנה אל-ברוך בן-נריה לאמר.
ירמ	לב	17	אהה אדני יהוה הנה אתה עשית את-השמים ואת-הארץ בכחך הגדול ובזרעך הנטויה לא-יפלא ממך כל-דבר.
ירמ	לב	18	עשה חסד לאלפים ומשלם עון אבות אל-חיק בניהם אחריהם האל הגדול הגבור יהוה צבאות שמו.
ירמ	לב	19	גדל העצה ורב העליליה אשר-עיניך פקחות על-כל-דרכי בני אדם לתת לאיש כדרכיו וכפרי מעלליו.
ירמ	לב	20	אשר-שמת אתות ומפתים בארץ-מצרים עד-היום הזה ובישראל ובאדם ותעשה-לך שם כיום הזה.
ירמ	לב	21	ותצא את-עמך את-ישראל מארץ מצרים באתות ובמופתים וביד חזקה ובאזרוע נטויה ובמורא גדול.
ירמ	לב	22	ותתן להם את-הארץ הזאת אשר-נשבעת לאבותם לתת להם ארץ זבת חלב ודבש.
ירמ	לב	23	ויבאו וירשו אתה ולא-שמעו בקולך ובתרותך לא-הלכו את כל-אשר צויתה להם לעשות לא עשו ותקרא אתם את כל-הרעה הזאת.
ירמ	לב	24	הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה.
ירמ	לב	25	ואתה אמרת אלי אדני יהוה קנה-לך השדה בכסף והעד עדים והעיר נתנה ביד הכשדים.</P>
ירמ	לב	26	ויהי דבר-יהוה אל-ירמיהו לאמר.
ירמ	לב	27	הנה אני יהוה אלהי כל-בשר הממני יפלא כל-דבר.
ירמ	לב	28	לכן כה אמר יהוה הנני נתן את-העיר הזאת ביד הכשדים וביד נבוכדראצר מלך-בבל ולכדה.
ירמ	לב	29	ובאו הכשדים הנלחמים על-העיר הזאת והציתו את-העיר הזאת באש ושרפוה ואת הבתים אשר קטרו על-גגותיהם לבעל והסכו נסכים לאלהים אחרים למען הכעסני.
ירמ	לב	30	כי-היו בני-ישראל ובני יהודה אך עשים הרע בעיני מנערתיהם כי בני-ישראל אך מכעסים אתי במעשה ידיהם נאם-יהוה.
ירמ	לב	31	כי על-אפי ועל-חמתי היתה לי העיר הזאת למן-היום אשר בנו אותה ועד היום הזה להסירה מעל פני.
ירמ	לב	32	על כל-רעת בני-ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם.
ירמ	לב	33	ויפנו אלי ערף ולא פנים ולמד אתם השכם ולמד ואינם שמעים לקחת מוסר.
ירמ	לב	34	וישימו שקוציהם בבית אשר-נקרא-שמי עליו לטמאו.
ירמ	לב	35	ויבנו את-במות הבעל אשר בגיא בן-הנם להעביר את-בניהם ואת-בנותיהם למלך אשר לא-צויתים ולא עלתה על-לבי לעשות התועבה הזאת למען החטי את-יהודה.</P>
ירמ	לב	36	ועתה לכן כה-אמר יהוה אלהי ישראל אל-העיר הזאת אשר אתם אמרים נתנה ביד מלך-בבל בחרב וברעב ובדבר.
ירמ	לב	37	הנני מקבצם מכל-הארצות אשר הדחתים שם באפי ובחמתי ובקצף גדול והשבתים אל-המקום הזה והשבתים לבטח.
ירמ	לב	38	והיו לי לעם ואני אהיה להם לאלהים.
ירמ	לב	39	ונתתי להם לב אחד ודרך אחד ליראה אותי כל-הימים לטוב להם ולבניהם אחריהם.
ירמ	לב	40	וכרתי להם ברית עולם אשר לא-אשוב מאחריהם להיטיבי אותם ואת-יראתי אתן בלבבם לבלתי סור מעלי.
ירמ	לב	41	וששתי עליהם להטיב אותם ונטעתים בארץ הזאת באמת בכל-לבי ובכל-נפשי.</P>
ירמ	לב	42	כי-כה אמר יהוה כאשר הבאתי אל-העם הזה את כל-הרעה הגדולה הזאת כן אנכי מביא עליהם את-כל-הטובה אשר אנכי דבר עליהם.
ירמ	לב	43	ונקנה השדה בארץ הזאת אשר אתם אמרים שממה היא מאין אדם ובהמה נתנה ביד הכשדים.
ירמ	לב	44	שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב כי-אשיב את-שבותם נאם-יהוה.</P>
ירמ	לג	1	ויהי דבר-יהוה אל-ירמיהו שנית והוא עודנו עצור בחצר המטרה לאמר.
ירמ	לג	2	כה-אמר יהוה עשה יהוה יוצר אותה להכינה יהוה שמו.
ירמ	לג	3	קרא אלי ואענך ואגידה לך גדלות ובצרות לא ידעתם.</P>
ירמ	לג	4	כי כה אמר יהוה אלהי ישראל על-בתי העיר הזאת ועל-בתי מלכי יהודה הנתצים אל-הסללות ואל-החרב.
ירמ	לג	5	באים להלחם את-הכשדים ולמלאם את-פגרי האדם אשר-הכיתי באפי ובחמתי ואשר הסתרתי פני מהעיר הזאת על כל-רעתם.
ירמ	לג	6	הנני מעלה-לה ארכה ומרפא ורפאתים וגליתי להם עתרת שלום ואמת.
ירמ	לג	7	והשבתי את-שבות יהודה ואת שבות ישראל ובנתים כבראשנה.
ירמ	לג	8	וטהרתים מכל-עונם אשר חטאו-לי וסלחתי לכול-עונותיהם אשר חטאו-לי ואשר פשעו בי.
ירמ	לג	9	והיתה לי לשם ששון לתהלה ולתפארת לכל גויי הארץ אשר ישמעו את-כל-הטובה אשר אנכי עשה אתם ופחדו ורגזו על כל-הטובה ועל כל-השלום אשר אנכי עשה לה.</P>
ירמ	לג	10	כה אמר יהוה עוד ישמע במקום-הזה אשר אתם אמרים חרב הוא מאין אדם ומאין בהמה בערי יהודה ובחצות ירושלם הנשמות מאין אדם ומאין יושב ומאין בהמה.
ירמ	לג	11	קול ששון וקול שמחה קול חתן וקול כלה קול אמרים הודו את-יהוה צבאות כי-טוב יהוה כי-לעולם חסדו מבאים תודה בית יהוה כי-אשיב את-שבות-הארץ כבראשנה אמר יהוה.</P>
ירמ	לג	12	כה-אמר יהוה צבאות עוד יהיה במקום הזה החרב מאין-אדם ועד-בהמה ובכל-עריו נוה רעים מרבצים צאן.
ירמ	לג	13	בערי ההר בערי השפלה ובערי הנגב ובארץ בנימן ובסביבי ירושלם ובערי יהודה עד תעברנה הצאן על-ידי מונה אמר יהוה.</P>
ירמ	לג	14	הנה ימים באים נאם-יהוה והקמתי את-הדבר הטוב אשר דברתי אל-בית ישראל ועל-בית יהודה.
ירמ	לג	15	בימים ההם ובעת ההיא אצמיח לדוד צמח צדקה ועשה משפט וצדקה בארץ.
ירמ	לג	16	בימים ההם תושע יהודה וירושלם תשכון לבטח וזה אשר-יקרא-לה יהוה צדקנו.</P>
ירמ	לג	17	כי-כה אמר יהוה לא-יכרת לדוד איש ישב על-כסא בית-ישראל.
ירמ	לג	18	ולכהנים הלוים לא-יכרת איש מלפני מעלה עולה ומקטיר מנחה ועשה-זבח כל-הימים.</P>
ירמ	לג	19	ויהי דבר-יהוה אל-ירמיהו לאמור.
ירמ	לג	20	כה אמר יהוה אם-תפרו את-בריתי היום ואת-בריתי הלילה ולבלתי היות יומם-ולילה בעתם.
ירמ	לג	21	גם-בריתי תפר את-דוד עבדי מהיות-לו בן מלך על-כסאו ואת-הלוים הכהנים משרתי.
ירמ	לג	22	אשר לא-יספר צבא השמים ולא ימד חול הים כן ארבה את-זרע דוד עבדי ואת-הלוים משרתי אתי.</P>
ירמ	לג	23	ויהי דבר-יהוה אל-ירמיהו לאמר.
ירמ	לג	24	הלוא ראית מה-העם הזה דברו לאמר שתי המשפחות אשר בחר יהוה בהם וימאסם ואת-עמי ינאצון מהיות עוד גוי לפניהם.</P>
ירמ	לג	25	כה אמר יהוה אם-לא בריתי יומם ולילה חקות שמים וארץ לא-שמתי.
ירמ	לג	26	גם-זרע יעקוב ודוד עבדי אמאס מקחת מזרעו משלים אל-זרע אברהם ישחק ויעקב כי-אשוב את-שבותם ורחמתים.</P>
ירמ	לד	1	הדבר אשר-היה אל-ירמיהו מאת יהוה ונבוכדראצר מלך-בבל וכל-חילו וכל-ממלכות ארץ ממשלת ידו וכל-העמים נלחמים על-ירושלם ועל-כל-עריה לאמר.
ירמ	לד	2	כה-אמר יהוה אלהי ישראל הלך ואמרת אל-צדקיהו מלך יהודה ואמרת אליו כה אמר יהוה הנני נתן את-העיר הזאת ביד מלך-בבל ושרפה באש.
ירמ	לד	3	ואתה לא תמלט מידו כי תפש תתפש ובידו תנתן ועיניך את-עיני מלך-בבל תראינה ופיהו את-פיך ידבר ובבל תבוא.
ירמ	לד	4	אך שמע דבר-יהוה צדקיהו מלך יהודה כה-אמר יהוה עליך לא תמות בחרב.
ירמ	לד	5	בשלום תמות וכמשרפות אבותיך המלכים הראשנים אשר-היו לפניך כן ישרפו-לך והוי אדון יספדו-לך כי-דבר אני-דברתי נאם-יהוה.</P>
ירמ	לד	6	וידבר ירמיהו הנביא אל-צדקיהו מלך יהודה את כל-הדברים האלה בירושלם.
ירמ	לד	7	וחיל מלך-בבל נלחמים על-ירושלם ועל כל-ערי יהודה הנותרות אל-לכיש ואל-עזקה כי הנה נשארו בערי יהודה ערי מבצר.</P>
ירמ	לד	8	הדבר אשר-היה אל-ירמיהו מאת יהוה אחרי כרת המלך צדקיהו ברית את-כל-העם אשר בירושלם לקרא להם דרור.
ירמ	לד	9	לשלח איש את-עבדו ואיש את-שפחתו העברי והעבריה חפשים לבלתי עבד-בם ביהודי אחיהו איש.
ירמ	לד	10	וישמעו כל-השרים וכל-העם אשר-באו בברית לשלח איש את-עבדו ואיש את-שפחתו חפשים לבלתי עבד-בם עוד וישמעו וישלחו.
ירמ	לד	11	וישובו אחרי-כן וישבו את-העבדים ואת-השפחות אשר שלחו חפשים ויכבישום לעבדים ולשפחות.</P>
ירמ	לד	12	ויהי דבר-יהוה אל-ירמיהו מאת יהוה לאמר.
ירמ	לד	13	כה-אמר יהוה אלהי ישראל אנכי כרתי ברית את-אבותיכם ביום הוצאי אותם מארץ מצרים מבית עבדים לאמר.
ירמ	לד	14	מקץ שבע שנים תשלחו איש את-אחיו העברי אשר-ימכר לך ועבדך שש שנים ושלחתו חפשי מעמך ולא-שמעו אבותיכם אלי ולא הטו את-אזנם.
ירמ	לד	15	ותשבו אתם היום ותעשו את-הישר בעיני לקרא דרור איש לרעהו ותכרתו ברית לפני בבית אשר-נקרא שמי עליו.
ירמ	לד	16	ותשבו ותחללו את-שמי ותשבו איש את-עבדו ואיש את-שפחתו אשר-שלחתם חפשים לנפשם ותכבשו אתם להיות לכם לעבדים ולשפחות.</P>
ירמ	לד	17	לכן כה-אמר יהוה אתם לא-שמעתם אלי לקרא דרור איש לאחיו ואיש לרעהו הנני קרא לכם דרור נאם-יהוה אל-החרב אל-הדבר ואל-הרעב ונתתי אתכם לזועה לכל ממלכות הארץ.
ירמ	לד	18	ונתתי את-האנשים העברים את-ברתי אשר לא-הקימו את-דברי הברית אשר כרתו לפני העגל אשר כרתו לשנים ויעברו בין בתריו.
ירמ	לד	19	שרי יהודה ושרי ירושלם הסרסים והכהנים וכל עם הארץ העברים בין בתרי העגל.
ירמ	לד	20	ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ.
ירמ	לד	21	ואת-צדקיהו מלך-יהודה ואת-שריו אתן ביד איביהם וביד מבקשי נפשם וביד חיל מלך בבל העלים מעליכם.
ירמ	לד	22	הנני מצוה נאם-יהוה והשבתים אל-העיר הזאת ונלחמו עליה ולכדוה ושרפה באש ואת-ערי יהודה אתן שממה מאין ישב.</P>
ירמ	לה	1	הדבר אשר-היה אל-ירמיהו מאת יהוה בימי יהויקים בן-יאשיהו מלך יהודה לאמר.
ירמ	לה	2	הלוך אל-בית הרכבים ודברת אותם והבאותם בית יהוה אל-אחת הלשכות והשקית אותם יין.
ירמ	לה	3	ואקח את-יאזניה בן-ירמיהו בן-חבצניה ואת-אחיו ואת-כל-בניו ואת כל-בית הרכבים.
ירמ	לה	4	ואבא אתם בית יהוה אל-לשכת בני חנן בן-יגדליהו איש האלהים אשר-אצל לשכת השרים אשר ממעל ללשכת מעשיהו בן-שלם שמר הסף.
ירמ	לה	5	ואתן לפני בני בית-הרכבים גבעים מלאים יין וכסות ואמר אליהם שתו-יין.
ירמ	לה	6	ויאמרו לא נשתה-יין כי יונדב בן-רכב אבינו צוה עלינו לאמר לא תשתו-יין אתם ובניכם עד-עולם.
ירמ	לה	7	ובית לא-תבנו וזרע לא-תזרעו וכרם לא-תטעו ולא יהיה לכם כי באהלים תשבו כל-ימיכם למען תחיו ימים רבים על-פני האדמה אשר אתם גרים שם.
ירמ	לה	8	ונשמע בקול יהונדב בן-רכב אבינו לכל אשר צונו לבלתי שתות-יין כל-ימינו אנחנו נשינו בנינו ובנתינו.
ירמ	לה	9	ולבלתי בנות בתים לשבתנו וכרם ושדה וזרע לא יהיה-לנו.
ירמ	לה	10	ונשב באהלים ונשמע ונעש ככל אשר-צונו יונדב אבינו.
ירמ	לה	11	ויהי בעלות נבוכדראצר מלך-בבל אל-הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם.</P>
ירמ	לה	12	ויהי דבר-יהוה אל-ירמיהו לאמר.
ירמ	לה	13	כה-אמר יהוה צבאות אלהי ישראל הלך ואמרת לאיש יהודה וליושבי ירושלם הלוא תקחו מוסר לשמע אל-דברי נאם-יהוה.
ירמ	לה	14	הוקם את-דברי יהונדב בן-רכב אשר-צוה את-בניו לבלתי שתות-יין ולא שתו עד-היום הזה כי שמעו את מצות אביהם ואנכי דברתי אליכם השכם ודבר ולא שמעתם אלי.
ירמ	לה	15	ואשלח אליכם את-כל-עבדי הנבאים השכים ושלח לאמר שבו-נא איש מדרכו הרעה והיטיבו מעלליכם ואל-תלכו אחרי אלהים אחרים לעבדם ושבו אל-האדמה אשר-נתתי לכם ולאבתיכם ולא הטיתם את-אזנכם ולא שמעתם אלי.
ירמ	לה	16	כי הקימו בני יהונדב בן-רכב את-מצות אביהם אשר צום והעם הזה לא שמעו אלי.
ירמ	לה	17	לכן כה-אמר יהוה אלהי צבאות אלהי ישראל הנני מביא אל-יהודה ואל כל-יושבי ירושלם את כל-הרעה אשר דברתי עליהם יען דברתי אליהם ולא שמעו ואקרא להם ולא ענו.
ירמ	לה	18	ולבית הרכבים אמר ירמיהו כה-אמר יהוה צבאות אלהי ישראל יען אשר שמעתם על-מצות יהונדב אביכם ותשמרו את-כל-מצותיו ותעשו ככל אשר-צוה אתכם.
ירמ	לה	19	לכן כה אמר יהוה צבאות אלהי ישראל לא-יכרת איש ליונדב בן-רכב עמד לפני כל-הימים.</P>
ירמ	לו	1	ויהי בשנה הרביעת ליהויקים בן-יאשיהו מלך יהודה היה הדבר הזה אל-ירמיהו מאת יהוה לאמר.
ירמ	לו	2	קח-לך מגלת-ספר וכתבת אליה את כל-הדברים אשר-דברתי אליך על-ישראל ועל-יהודה ועל-כל-הגוים מיום דברתי אליך מימי יאשיהו ועד היום הזה.
ירמ	לו	3	אולי ישמעו בית יהודה את כל-הרעה אשר אנכי חשב לעשות להם למען ישובו איש מדרכו הרעה וסלחתי לעונם ולחטאתם.</P>
ירמ	לו	4	ויקרא ירמיהו את-ברוך בן-נריה ויכתב ברוך מפי ירמיהו את כל-דברי יהוה אשר-דבר אליו על-מגלת-ספר.
ירמ	לו	5	ויצוה ירמיהו את-ברוך לאמר אני עצור לא אוכל לבוא בית יהוה.
ירמ	לו	6	ובאת אתה וקראת במגלה אשר-כתבת-מפי את-דברי יהוה באזני העם בית יהוה ביום צום וגם באזני כל-יהודה הבאים מעריהם תקראם.
ירמ	לו	7	אולי תפל תחנתם לפני יהוה וישבו איש מדרכו הרעה כי-גדול האף והחמה אשר-דבר יהוה אל-העם הזה.
ירמ	לו	8	ויעש ברוך בן-נריה ככל אשר-צוהו ירמיהו הנביא לקרא בספר דברי יהוה בית יהוה.</P>
ירמ	לו	9	ויהי בשנה החמשית ליהויקים בן-יאשיהו מלך-יהודה בחדש התשעי קראו צום לפני יהוה כל-העם בירושלם וכל-העם הבאים מערי יהודה בירושלם.
ירמ	לו	10	ויקרא ברוך בספר את-דברי ירמיהו בית יהוה בלשכת גמריהו בן-שפן הספר בחצר העליון פתח שער בית-יהוה החדש באזני כל-העם.
ירמ	לו	11	וישמע מכיהו בן-גמריהו בן-שפן את-כל-דברי יהוה מעל הספר.
ירמ	לו	12	וירד בית-המלך על-לשכת הספר והנה-שם כל-השרים יושבים אלישמע הספר ודליהו בן-שמעיהו ואלנתן בן-עכבור וגמריהו בן-שפן וצדקיהו בן-חנניהו וכל-השרים.
ירמ	לו	13	ויגד להם מכיהו את כל-הדברים אשר שמע בקרא ברוך בספר באזני העם.
ירמ	לו	14	וישלחו כל-השרים אל-ברוך את-יהודי בן-נתניהו בן-שלמיהו בן-כושי לאמר המגלה אשר קראת בה באזני העם קחנה בידך ולך ויקח ברוך בן-נריהו את-המגלה בידו ויבא אליהם.
ירמ	לו	15	ויאמרו אליו שב נא וקראנה באזנינו ויקרא ברוך באזניהם.
ירמ	לו	16	ויהי כשמעם את-כל-הדברים פחדו איש אל-רעהו ויאמרו אל-ברוך הגיד נגיד למלך את כל-הדברים האלה.
ירמ	לו	17	ואת-ברוך שאלו לאמר הגד-נא לנו איך כתבת את-כל-הדברים האלה מפיו.
ירמ	לו	18	ויאמר להם ברוך מפיו יקרא אלי את כל-הדברים האלה ואני כתב על-הספר בדיו.</P>
ירמ	לו	19	ויאמרו השרים אל-ברוך לך הסתר אתה וירמיהו ואיש אל-ידע איפה אתם.
ירמ	לו	20	ויבאו אל-המלך חצרה ואת-המגלה הפקדו בלשכת אלישמע הספר ויגידו באזני המלך את כל-הדברים.
ירמ	לו	21	וישלח המלך את-יהודי לקחת את-המגלה ויקחה מלשכת אלישמע הספר ויקראה יהודי באזני המלך ובאזני כל-השרים העמדים מעל המלך.
ירמ	לו	22	והמלך יושב בית החרף בחדש התשיעי ואת-האח לפניו מבערת.
ירמ	לו	23	ויהי כקרוא יהודי שלש דלתות וארבעה יקרעה בתער הספר והשלך אל-האש אשר אל-האח עד-תם כל-המגלה על-האש אשר על-האח.
ירמ	לו	24	ולא פחדו ולא קרעו את-בגדיהם המלך וכל-עבדיו השמעים את כל-הדברים האלה.
ירמ	לו	25	וגם אלנתן ודליהו וגמריהו הפגעו במלך לבלתי שרף את-המגלה ולא שמע אליהם.
ירמ	לו	26	ויצוה המלך את-ירחמאל בן-המלך ואת-שריהו בן-עזריאל ואת-שלמיהו בן-עבדאל לקחת את-ברוך הספר ואת ירמיהו הנביא ויסתרם יהוה.</P>
ירמ	לו	27	ויהי דבר-יהוה אל-ירמיהו אחרי שרף המלך את-המגלה ואת-הדברים אשר כתב ברוך מפי ירמיהו לאמר.
ירמ	לו	28	שוב קח-לך מגלה אחרת וכתב עליה את כל-הדברים הראשנים אשר היו על-המגלה הראשנה אשר שרף יהויקים מלך-יהודה.
ירמ	לו	29	ועל-יהויקים מלך-יהודה תאמר כה אמר יהוה אתה שרפת את-המגלה הזאת לאמר מדוע כתבת עליה לאמר בא-יבוא מלך-בבל והשחית את-הארץ הזאת והשבית ממנה אדם ובהמה.</P>
ירמ	לו	30	לכן כה-אמר יהוה על-יהויקים מלך יהודה לא-יהיה-לו יושב על-כסא דוד ונבלתו תהיה משלכת לחרב ביום ולקרח בלילה.
ירמ	לו	31	ופקדתי עליו ועל-זרעו ועל-עבדיו את-עונם והבאתי עליהם ועל-ישבי ירושלם ואל-איש יהודה את כל-הרעה אשר-דברתי אליהם ולא שמעו.
ירמ	לו	32	וירמיהו לקח מגלה אחרת ויתנה אל-ברוך בן-נריהו הספר ויכתב עליה מפי ירמיהו את כל-דברי הספר אשר שרף יהויקים מלך-יהודה באש ועוד נוסף עליהם דברים רבים כהמה.
ירמ	לז	1	וימלך-מלך צדקיהו בן-יאשיהו תחת כניהו בן-יהויקים אשר המליך נבוכדראצר מלך-בבל בארץ יהודה.
ירמ	לז	2	ולא שמע הוא ועבדיו ועם הארץ אל-דברי יהוה אשר דבר ביד ירמיהו הנביא.
ירמ	לז	3	וישלח המלך צדקיהו את-יהוכל בן-שלמיה ואת-צפניהו בן-מעשיה הכהן אל-ירמיהו הנביא לאמר התפלל-נא בעדנו אל-יהוה אלהינו.
ירמ	לז	4	וירמיהו בא ויצא בתוך העם ולא-נתנו אתו בית הכליא.
ירמ	לז	5	וחיל פרעה יצא ממצרים וישמעו הכשדים הצרים על-ירושלם את-שמעם ויעלו מעל ירושלם.</P>
ירמ	לז	6	ויהי דבר-יהוה אל-ירמיהו הנביא לאמר.
ירמ	לז	7	כה-אמר יהוה אלהי ישראל כה תאמרו אל-מלך יהודה השלח אתכם אלי לדרשני הנה חיל פרעה היצא לכם לעזרה שב לארצו מצרים.
ירמ	לז	8	ושבו הכשדים ונלחמו על-העיר הזאת ולכדה ושרפה באש.</P>
ירמ	לז	9	כה אמר יהוה אל-תשאו נפשתיכם לאמר הלך ילכו מעלינו הכשדים כי-לא ילכו.
ירמ	לז	10	כי אם-הכיתם כל-חיל כשדים הנלחמים אתכם ונשארו בם אנשים מדקרים איש באהלו יקומו ושרפו את-העיר הזאת באש.
ירמ	לז	11	והיה בהעלות חיל הכשדים מעל ירושלם מפני חיל פרעה.</P>
ירמ	לז	12	ויצא ירמיהו מירושלם ללכת ארץ בנימן לחלק משם בתוך העם.
ירמ	לז	13	ויהי-הוא בשער בנימן ושם בעל פקדת ושמו יראייה בן-שלמיה בן-חנניה ויתפש את-ירמיהו הנביא לאמר אל-הכשדים אתה נפל.
ירמ	לז	14	ויאמר ירמיהו שקר אינני נפל על-הכשדים ולא שמע אליו ויתפש יראייה בירמיהו ויבאהו אל-השרים.
ירמ	לז	15	ויקצפו השרים על-ירמיהו והכו אתו ונתנו אותו בית האסור בית יהונתן הספר כי-אתו עשו לבית הכלא.
ירמ	לז	16	כי בא ירמיהו אל-בית הבור ואל-החניות וישב-שם ירמיהו ימים רבים.
ירמ	לז	17	וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך-בבל תנתן.
ירמ	לז	18	ויאמר ירמיהו אל-המלך צדקיהו מה חטאתי לך ולעבדיך ולעם הזה כי-נתתם אותי אל-בית הכלא.
ירמ	לז	19	ואיו נביאיכם אשר-נבאו לכם לאמר לא-יבא מלך-בבל עליכם ועל הארץ הזאת.
ירמ	לז	20	ועתה שמע-נא אדני המלך תפל-נא תחנתי לפניך ואל-תשבני בית יהונתן הספר ולא אמות שם.
ירמ	לז	21	ויצוה המלך צדקיהו ויפקדו את-ירמיהו בחצר המטרה ונתן לו ככר-לחם ליום מחוץ האפים עד-תם כל-הלחם מן-העיר וישב ירמיהו בחצר המטרה.</P>
ירמ	לח	1	וישמע שפטיה בן-מתן וגדליהו בן-פשחור ויוכל בן-שלמיהו ופשחור בן-מלכיה את-הדברים אשר ירמיהו מדבר אל-כל-העם לאמר.
ירמ	לח	2	כה אמר יהוה הישב בעיר הזאת ימות בחרב ברעב ובדבר והיצא אל-הכשדים יחיה והיתה-לו נפשו לשלל וחי.</P>
ירמ	לח	3	כה אמר יהוה הנתן תנתן העיר הזאת ביד חיל מלך-בבל ולכדה.
ירמ	לח	4	ויאמרו השרים אל-המלך יומת נא את-האיש הזה כי-על-כן הוא-מרפא את-ידי אנשי המלחמה הנשארים בעיר הזאת ואת ידי כל-העם לדבר אליהם כדברים האלה כי האיש הזה איננו דרש לשלום לעם הזה כי אם-לרעה.
ירמ	לח	5	ויאמר המלך צדקיהו הנה-הוא בידכם כי-אין המלך יוכל אתכם דבר.
ירמ	לח	6	ויקחו את-ירמיהו וישלכו אתו אל-הבור מלכיהו בן-המלך אשר בחצר המטרה וישלחו את-ירמיהו בחבלים ובבור אין-מים כי אם-טיט ויטבע ירמיהו בטיט.</P>
ירמ	לח	7	וישמע עבד-מלך הכושי איש סריס והוא בבית המלך כי-נתנו את-ירמיהו אל-הבור והמלך יושב בשער בנימן.
ירמ	לח	8	ויצא עבד-מלך מבית המלך וידבר אל-המלך לאמר.
ירמ	לח	9	אדני המלך הרעו האנשים האלה את כל-אשר עשו לירמיהו הנביא את אשר-השליכו אל-הבור וימת תחתיו מפני הרעב כי אין הלחם עוד בעיר.
ירמ	לח	10	ויצוה המלך את עבד-מלך הכושי לאמר קח בידך מזה שלשים אנשים והעלית את-ירמיהו הנביא מן-הבור בטרם ימות.
ירמ	לח	11	ויקח עבד-מלך את-האנשים בידו ויבא בית-המלך אל-תחת האוצר ויקח משם בלוי הסחבות ובלוי מלחים וישלחם אל-ירמיהו אל-הבור בחבלים.
ירמ	לח	12	ויאמר עבד-מלך הכושי אל-ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן.
ירמ	לח	13	וימשכו את-ירמיהו בחבלים ויעלו אתו מן-הבור וישב ירמיהו בחצר המטרה.</P>
ירמ	לח	14	וישלח המלך צדקיהו ויקח את-ירמיהו הנביא אליו אל-מבוא השלישי אשר בבית יהוה ויאמר המלך אל-ירמיהו שאל אני אתך דבר אל-תכחד ממני דבר.
ירמ	לח	15	ויאמר ירמיהו אל-צדקיהו כי אגיד לך הלוא המת תמיתני וכי איעצך לא תשמע אלי.
ירמ	לח	16	וישבע המלך צדקיהו אל-ירמיהו בסתר לאמר חי-יהוה את אשר עשה-לנו את-הנפש הזאת אם-אמיתך ואם-אתנך ביד האנשים האלה אשר מבקשים את-נפשך.</P>
ירמ	לח	17	ויאמר ירמיהו אל-צדקיהו כה-אמר יהוה אלהי צבאות אלהי ישראל אם-יצא תצא אל-שרי מלך-בבל וחיתה נפשך והעיר הזאת לא תשרף באש וחיתה אתה וביתך.
ירמ	לח	18	ואם לא-תצא אל-שרי מלך בבל ונתנה העיר הזאת ביד הכשדים ושרפוה באש ואתה לא-תמלט מידם.</P>
ירמ	לח	19	ויאמר המלך צדקיהו אל-ירמיהו אני דאג את-היהודים אשר נפלו אל-הכשדים פן-יתנו אתי בידם והתעללו-בי.
ירמ	לח	20	ויאמר ירמיהו לא יתנו שמע-נא בקול יהוה לאשר אני דבר אליך וייטב לך ותחי נפשך.
ירמ	לח	21	ואם-מאן אתה לצאת זה הדבר אשר הראני יהוה.
ירמ	לח	22	והנה כל-הנשים אשר נשארו בבית מלך-יהודה מוצאות אל-שרי מלך בבל והנה אמרות הסיתוך ויכלו לך אנשי שלמך הטבעו בבץ רגלך נסגו אחור.
ירמ	לח	23	ואת-כל-נשיך ואת-בניך מוצאים אל-הכשדים ואתה לא-תמלט מידם כי ביד מלך-בבל תתפש ואת-העיר הזאת תשרף באש.</P>
ירמ	לח	24	ויאמר צדקיהו אל-ירמיהו איש אל-ידע בדברים-האלה ולא תמות.
ירמ	לח	25	וכי-ישמעו השרים כי-דברתי אתך ובאו אליך ואמרו אליך הגידה-נא לנו מה-דברת אל-המלך אל-תכחד ממנו ולא נמיתך ומה-דבר אליך המלך.
ירמ	לח	26	ואמרת אליהם מפיל-אני תחנתי לפני המלך לבלתי השיבני בית יהונתן למות שם.</P>
ירמ	לח	27	ויבאו כל-השרים אל-ירמיהו וישאלו אתו ויגד להם ככל-הדברים האלה אשר צוה המלך ויחרשו ממנו כי לא-נשמע הדבר.
ירמ	לח	28	וישב ירמיהו בחצר המטרה עד-יום אשר-נלכדה ירושלם והיה כאשר נלכדה ירושלם.</P>
ירמ	לט	1	בשנה התשעית לצדקיהו מלך-יהודה בחדש העשרי בא נבוכדראצר מלך-בבל וכל-חילו אל-ירושלם ויצרו עליה.
ירמ	לט	2	בעשתי-עשרה שנה לצדקיהו בחדש הרביעי בתשעה לחדש הבקעה העיר.
ירמ	לט	3	ויבאו כל שרי מלך-בבל וישבו בשער התוך נרגל שר-אצר סמגר-נבו שר-סכים רב-סריס נרגל שר-אצר רב-מג וכל-שארית שרי מלך בבל.
ירמ	לט	4	ויהי כאשר ראם צדקיהו מלך-יהודה וכל אנשי המלחמה ויברחו ויצאו לילה מן-העיר דרך גן המלך בשער בין החמתים ויצא דרך הערבה.
ירמ	לט	5	וירדפו חיל-כשדים אחריהם וישגו את-צדקיהו בערבות ירחו ויקחו אתו ויעלהו אל-נבוכדראצר מלך-בבל רבלתה בארץ חמת וידבר אתו משפטים.
ירמ	לט	6	וישחט מלך בבל את-בני צדקיהו ברבלה לעיניו ואת כל-חרי יהודה שחט מלך בבל.
ירמ	לט	7	ואת-עיני צדקיהו עור ויאסרהו בנחשתים לביא אתו בבלה.
ירמ	לט	8	ואת-בית המלך ואת-בית העם שרפו הכשדים באש ואת-חמות ירושלם נתצו.
ירמ	לט	9	ואת יתר העם הנשארים בעיר ואת-הנפלים אשר נפלו עליו ואת יתר העם הנשארים הגלה נבוזר-אדן רב-טבחים בבל.
ירמ	לט	10	ומן-העם הדלים אשר אין-להם מאומה השאיר נבוזראדן רב-טבחים בארץ יהודה ויתן להם כרמים ויגבים ביום ההוא.
ירמ	לט	11	ויצו נבוכדראצר מלך-בבל על-ירמיהו ביד נבוזראדן רב-טבחים לאמר.
ירמ	לט	12	קחנו ועיניך שים עליו ואל-תעש לו מאומה רע כי אם כאשר ידבר אליך כן עשה עמו.
ירמ	לט	13	וישלח נבוזראדן רב-טבחים ונבושזבן רב-סריס ונרגל שר-אצר רב-מג וכל רבי מלך-בבל.
ירמ	לט	14	וישלחו ויקחו את-ירמיהו מחצר המטרה ויתנו אתו אל-גדליהו בן-אחיקם בן-שפן להוצאהו אל-הבית וישב בתוך העם.</P>
ירמ	לט	15	ואל-ירמיהו היה דבר-יהוה בהיתו עצור בחצר המטרה לאמר.
ירמ	לט	16	הלוך ואמרת לעבד-מלך הכושי לאמר כה-אמר יהוה צבאות אלהי ישראל הנני מבי את-דברי אל-העיר הזאת לרעה ולא לטובה והיו לפניך ביום ההוא.
ירמ	לט	17	והצלתיך ביום-ההוא נאם-יהוה ולא תנתן ביד האנשים אשר-אתה יגור מפניהם.
ירמ	לט	18	כי מלט אמלטך ובחרב לא תפל והיתה לך נפשך לשלל כי-בטחת בי נאם-יהוה.</P>
ירמ	מ	1	הדבר אשר-היה אל-ירמיהו מאת יהוה אחר שלח אתו נבוזראדן רב-טבחים מן-הרמה בקחתו אתו והוא-אסור באזקים בתוך כל-גלות ירושלם ויהודה המגלים בבלה.
ירמ	מ	2	ויקח רב-טבחים לירמיהו ויאמר אליו יהוה אלהיך דבר את-הרעה הזאת אל-המקום הזה.
ירמ	מ	3	ויבא ויעש יהוה כאשר דבר כי-חטאתם ליהוה ולא-שמעתם בקולו והיה לכם דבר הזה.
ירמ	מ	4	ועתה הנה פתחתיך היום מן-האזקים אשר על-ידך אם-טוב בעיניך לבוא אתי בבל בא ואשים את-עיני עליך ואם-רע בעיניך לבוא-אתי בבל חדל ראה כל-הארץ לפניך אל-טוב ואל-הישר בעיניך ללכת שמה לך.
ירמ	מ	5	ועודנו לא-ישוב ושבה אל-גדליה בן-אחיקם בן-שפן אשר הפקיד מלך-בבל בערי יהודה ושב אתו בתוך העם או אל-כל-הישר בעיניך ללכת לך ויתן-לו רב-טבחים ארחה ומשאת וישלחהו.
ירמ	מ	6	ויבא ירמיהו אל-גדליה בן-אחיקם המצפתה וישב אתו בתוך העם הנשארים בארץ.</P>
ירמ	מ	7	וישמעו כל-שרי החילים אשר בשדה המה ואנשיהם כי-הפקיד מלך-בבל את-גדליהו בן-אחיקם בארץ וכי הפקיד אתו אנשים ונשים וטף ומדלת הארץ מאשר לא-הגלו בבלה.
ירמ	מ	8	ויבאו אל-גדליה המצפתה וישמעאל בן-נתניהו ויוחנן ויונתן בני-קרח ושריה בן-תנחמת ובני עופי הנטפתי ויזניהו בן-המעכתי המה ואנשיהם.
ירמ	מ	9	וישבע להם גדליהו בן-אחיקם בן-שפן ולאנשיהם לאמר אל-תיראו מעבוד הכשדים שבו בארץ ועבדו את-מלך בבל וייטב לכם.
ירמ	מ	10	ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר-תפשתם.
ירמ	מ	11	וגם כל-היהודים אשר-במואב ובבני-עמון ובאדום ואשר בכל-הארצות שמעו כי-נתן מלך-בבל שארית ליהודה וכי הפקיד עליהם את-גדליהו בן-אחיקם בן-שפן.
ירמ	מ	12	וישבו כל-היהודים מכל-המקמות אשר נדחו-שם ויבאו ארץ-יהודה אל-גדליהו המצפתה ויאספו יין וקיץ הרבה מאד.</P>
ירמ	מ	13	ויוחנן בן-קרח וכל-שרי החילים אשר בשדה באו אל-גדליהו המצפתה.
ירמ	מ	14	ויאמרו אליו הידע תדע כי בעליס מלך בני-עמון שלח את-ישמעאל בן-נתניה להכתך נפש ולא-האמין להם גדליהו בן-אחיקם.
ירמ	מ	15	ויוחנן בן-קרח אמר אל-גדליהו בסתר במצפה לאמר אלכה נא ואכה את-ישמעאל בן-נתניה ואיש לא ידע למה יככה נפש ונפצו כל-יהודה הנקבצים אליך ואבדה שארית יהודה.
ירמ	מ	16	ויאמר גדליהו בן-אחיקם אל-יוחנן בן-קרח אל-תעש את-הדבר הזה כי-שקר אתה דבר אל-ישמעאל.</P>
ירמ	מא	1	ויהי בחדש השביעי בא ישמעאל בן-נתניה בן-אלישמע מזרע המלוכה ורבי המלך ועשרה אנשים אתו אל-גדליהו בן-אחיקם המצפתה ויאכלו שם לחם יחדו במצפה.
ירמ	מא	2	ויקם ישמעאל בן-נתניה ועשרת האנשים אשר-היו אתו ויכו את-גדליהו בן-אחיקם בן-שפן בחרב וימת אתו אשר-הפקיד מלך-בבל בארץ.
ירמ	מא	3	ואת כל-היהודים אשר-היו אתו את-גדליהו במצפה ואת-הכשדים אשר נמצאו-שם את אנשי המלחמה הכה ישמעאל.
ירמ	מא	4	ויהי ביום השני להמית את-גדליהו ואיש לא ידע.
ירמ	מא	5	ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה.
ירמ	מא	6	ויצא ישמעאל בן-נתניה לקראתם מן-המצפה הלך הלך ובכה ויהי כפגש אתם ויאמר אליהם באו אל-גדליהו בן-אחיקם.
ירמ	מא	7	ויהי כבואם אל-תוך העיר וישחטם ישמעאל בן-נתניה אל-תוך הבור הוא והאנשים אשר-אתו.
ירמ	מא	8	ועשרה אנשים נמצאו-בם ויאמרו אל-ישמעאל אל-תמתנו כי-יש-לנו מטמנים בשדה חטים ושערים ושמן ודבש ויחדל ולא המיתם בתוך אחיהם.
ירמ	מא	9	והבור אשר השליך שם ישמעאל את כל-פגרי האנשים אשר הכה ביד-גדליהו הוא אשר עשה המלך אסא מפני בעשא מלך-ישראל אתו מלא ישמעאל בן-נתניהו חללים.
ירמ	מא	10	וישב ישמעאל את-כל-שארית העם אשר במצפה את-בנות המלך ואת-כל-העם הנשארים במצפה אשר הפקיד נבוזראדן רב-טבחים את-גדליהו בן-אחיקם וישבם ישמעאל בן-נתניה וילך לעבר אל-בני עמון.
ירמ	מא	11	וישמע יוחנן בן-קרח וכל-שרי החילים אשר אתו את כל-הרעה אשר עשה ישמעאל בן-נתניה.
ירמ	מא	12	ויקחו את-כל-האנשים וילכו להלחם עם-ישמעאל בן-נתניה וימצאו אתו אל-מים רבים אשר בגבעון.
ירמ	מא	13	ויהי כראות כל-העם אשר את-ישמעאל את-יוחנן בן-קרח ואת כל-שרי החילים אשר אתו וישמחו.
ירמ	מא	14	ויסבו כל-העם אשר-שבה ישמעאל מן-המצפה וישבו וילכו אל-יוחנן בן-קרח.
ירמ	מא	15	וישמעאל בן-נתניה נמלט בשמנה אנשים מפני יוחנן וילך אל-בני עמון.</P>
ירמ	מא	16	ויקח יוחנן בן-קרח וכל-שרי החילים אשר-אתו את כל-שארית העם אשר השיב מאת ישמעאל בן-נתניה מן-המצפה אחר הכה את-גדליה בן-אחיקם גברים אנשי המלחמה ונשים וטף וסרסים אשר השיב מגבעון.
ירמ	מא	17	וילכו וישבו בגרות כמוהם אשר-אצל בית לחם ללכת לבוא מצרים.
ירמ	מא	18	מפני הכשדים כי יראו מפניהם כי-הכה ישמעאל בן-נתניה את-גדליהו בן-אחיקם אשר-הפקיד מלך-בבל בארץ.</P>
ירמ	מב	1	ויגשו כל-שרי החילים ויוחנן בן-קרח ויזניה בן-הושעיה וכל-העם מקטן ועד-גדול.
ירמ	מב	2	ויאמרו אל-ירמיהו הנביא תפל-נא תחנתנו לפניך והתפלל בעדנו אל-יהוה אלהיך בעד כל-השארית הזאת כי-נשארנו מעט מהרבה כאשר עיניך ראות אתנו.
ירמ	מב	3	ויגד-לנו יהוה אלהיך את-הדרך אשר נלך-בה ואת-הדבר אשר נעשה.
ירמ	מב	4	ויאמר אליהם ירמיהו הנביא שמעתי הנני מתפלל אל-יהוה אלהיכם כדבריכם והיה כל-הדבר אשר-יענה יהוה אתכם אגיד לכם לא-אמנע מכם דבר.
ירמ	מב	5	והמה אמרו אל-ירמיהו יהי יהוה בנו לעד אמת ונאמן אם-לא ככל-הדבר אשר ישלחך יהוה אלהיך אלינו כן נעשה.
ירמ	מב	6	אם-טוב ואם-רע בקול יהוה אלהינו אשר אנו שלחים אתך אליו נשמע למען אשר ייטב-לנו כי נשמע בקול יהוה אלהינו.</P>
ירמ	מב	7	ויהי מקץ עשרת ימים ויהי דבר-יהוה אל-ירמיהו.
ירמ	מב	8	ויקרא אל-יוחנן בן-קרח ואל כל-שרי החילים אשר אתו ולכל-העם למקטן ועד-גדול.
ירמ	מב	9	ויאמר אליהם כה-אמר יהוה אלהי ישראל אשר שלחתם אתי אליו להפיל תחנתכם לפניו.
ירמ	מב	10	אם-שוב תשבו בארץ הזאת ובניתי אתכם ולא אהרס ונטעתי אתכם ולא אתוש כי נחמתי אל-הרעה אשר עשיתי לכם.
ירמ	מב	11	אל-תיראו מפני מלך בבל אשר-אתם יראים מפניו אל-תיראו ממנו נאם-יהוה כי-אתכם אני להושיע אתכם ולהציל אתכם מידו.
ירמ	מב	12	ואתן לכם רחמים ורחם אתכם והשיב אתכם אל-אדמתכם.
ירמ	מב	13	ואם-אמרים אתם לא נשב בארץ הזאת לבלתי שמע בקול יהוה אלהיכם.
ירמ	מב	14	לאמר לא כי ארץ מצרים נבוא אשר לא-נראה מלחמה וקול שופר לא נשמע וללחם לא-נרעב ושם נשב.
ירמ	מב	15	ועתה לכן שמעו דבר-יהוה שארית יהודה כה-אמר יהוה צבאות אלהי ישראל אם-אתם שום תשמון פניכם לבא מצרים ובאתם לגור שם.
ירמ	מב	16	והיתה החרב אשר אתם יראים ממנה שם תשיג אתכם בארץ מצרים והרעב אשר-אתם דאגים ממנו שם ידבק אחריכם מצרים ושם תמתו.
ירמ	מב	17	ויהיו כל-האנשים אשר-שמו את-פניהם לבוא מצרים לגור שם ימותו בחרב ברעב ובדבר ולא-יהיה להם שריד ופליט מפני הרעה אשר אני מביא עליהם.
ירמ	מב	18	כי כה אמר יהוה צבאות אלהי ישראל כאשר נתך אפי וחמתי על-ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא-תראו עוד את-המקום הזה.
ירמ	מב	19	דבר יהוה עליכם שארית יהודה אל-תבאו מצרים ידע תדעו כי-העידתי בכם היום.
ירמ	מב	20	כי התעתים בנפשותיכם כי-אתם שלחתם אתי אל-יהוה אלהיכם לאמר התפלל בעדנו אל-יהוה אלהינו וככל אשר יאמר יהוה אלהינו כן הגד-לנו ועשינו.
ירמ	מב	21	ואגד לכם היום ולא שמעתם בקול יהוה אלהיכם ולכל אשר-שלחני אליכם.
ירמ	מב	22	ועתה ידע תדעו כי בחרב ברעב ובדבר תמותו במקום אשר חפצתם לבוא לגור שם.</P>
ירמ	מג	1	ויהי ככלות ירמיהו לדבר אל-כל-העם את-כל-דברי יהוה אלהיהם אשר שלחו יהוה אלהיהם אליהם את כל-הדברים האלה.</P>
ירמ	מג	2	ויאמר עזריה בן-הושעיה ויוחנן בן-קרח וכל-האנשים הזדים אמרים אל-ירמיהו שקר אתה מדבר לא שלחך יהוה אלהינו לאמר לא-תבאו מצרים לגור שם.
ירמ	מג	3	כי ברוך בן-נריה מסית אתך בנו למען תת אתנו ביד-הכשדים להמית אתנו ולהגלות אתנו בבל.
ירמ	מג	4	ולא-שמע יוחנן בן-קרח וכל-שרי החילים וכל-העם בקול יהוה לשבת בארץ יהודה.
ירמ	מג	5	ויקח יוחנן בן-קרח וכל-שרי החילים את כל-שארית יהודה אשר-שבו מכל-הגוים אשר נדחו-שם לגור בארץ יהודה.
ירמ	מג	6	את-הגברים ואת-הנשים ואת-הטף ואת-בנות המלך ואת כל-הנפש אשר הניח נבוזראדן רב-טבחים את-גדליהו בן-אחיקם בן-שפן ואת ירמיהו הנביא ואת-ברוך בן-נריהו.
ירמ	מג	7	ויבאו ארץ מצרים כי לא שמעו בקול יהוה ויבאו עד-תחפנחס.</P>
ירמ	מג	8	ויהי דבר-יהוה אל-ירמיהו בתחפנחס לאמר.
ירמ	מג	9	קח בידך אבנים גדלות וטמנתם במלט במלבן אשר בפתח בית-פרעה בתחפנחס לעיני אנשים יהודים.
ירמ	מג	10	ואמרת אליהם כה-אמר יהוה צבאות אלהי ישראל הנני שלח ולקחתי את-נבוכדראצר מלך-בבל עבדי ושמתי כסאו ממעל לאבנים האלה אשר טמנתי ונטה את-שפרורו עליהם.
ירמ	מג	11	ובאה והכה את-ארץ מצרים אשר למות למות ואשר לשבי לשבי ואשר לחרב לחרב.
ירמ	מג	12	והצתי אש בבתי אלהי מצרים ושרפם ושבם ועטה את-ארץ מצרים כאשר-יעטה הרעה את-בגדו ויצא משם בשלום.
ירמ	מג	13	ושבר את-מצבות בית שמש אשר בארץ מצרים ואת-בתי אלהי-מצרים ישרף באש.</P>
ירמ	מד	1	הדבר אשר היה אל-ירמיהו אל כל-היהודים הישבים בארץ מצרים הישבים במגדל ובתחפנחס ובנף ובארץ פתרוס לאמר.
ירמ	מד	2	כה-אמר יהוה צבאות אלהי ישראל אתם ראיתם את כל-הרעה אשר הבאתי על-ירושלם ועל כל-ערי יהודה והנם חרבה היום הזה ואין בהם יושב.
ירמ	מד	3	מפני רעתם אשר עשו להכעסני ללכת לקטר לעבד לאלהים אחרים אשר לא ידעום המה אתם ואבתיכם.
ירמ	מד	4	ואשלח אליכם את-כל-עבדי הנביאים השכים ושלח לאמר אל-נא תעשו את דבר-התעבה הזאת אשר שנאתי.
ירמ	מד	5	ולא שמעו ולא-הטו את-אזנם לשוב מרעתם לבלתי קטר לאלהים אחרים.
ירמ	מד	6	ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה.</P>
ירמ	מד	7	ועתה כה-אמר יהוה אלהי צבאות אלהי ישראל למה אתם עשים רעה גדולה אל-נפשתכם להכרית לכם איש-ואשה עולל ויונק מתוך יהודה לבלתי הותיר לכם שארית.
ירמ	מד	8	להכעסני במעשי ידיכם לקטר לאלהים אחרים בארץ מצרים אשר-אתם באים לגור שם למען הכרית לכם ולמען היותכם לקללה ולחרפה בכל גויי הארץ.
ירמ	מד	9	השכחתם את-רעות אבותיכם ואת-רעות מלכי יהודה ואת רעות נשיו ואת רעתכם ואת רעת נשיכם אשר עשו בארץ יהודה ובחצות ירושלם.
ירמ	מד	10	לא דכאו עד היום הזה ולא יראו ולא-הלכו בתורתי ובחקתי אשר-נתתי לפניכם ולפני אבותיכם.</P>
ירמ	מד	11	לכן כה-אמר יהוה צבאות אלהי ישראל הנני שם פני בכם לרעה ולהכרית את-כל-יהודה.
ירמ	מד	12	ולקחתי את-שארית יהודה אשר-שמו פניהם לבוא ארץ-מצרים לגור שם ותמו כל בארץ מצרים יפלו בחרב ברעב יתמו מקטן ועד-גדול בחרב וברעב ימתו והיו לאלה לשמה ולקללה ולחרפה.
ירמ	מד	13	ופקדתי על היושבים בארץ מצרים כאשר פקדתי על-ירושלם בחרב ברעב ובדבר.
ירמ	מד	14	ולא יהיה פליט ושריד לשארית יהודה הבאים לגור-שם בארץ מצרים ולשוב ארץ יהודה אשר-המה מנשאים את-נפשם לשוב לשבת שם כי לא-ישובו כי אם-פלטים.</P>
ירמ	מד	15	ויענו את-ירמיהו כל-האנשים הידעים כי-מקטרות נשיהם לאלהים אחרים וכל-הנשים העמדות קהל גדול וכל-העם הישבים בארץ-מצרים בפתרוס לאמר.
ירמ	מד	16	הדבר אשר-דברת אלינו בשם יהוה איננו שמעים אליך.
ירמ	מד	17	כי עשה נעשה את-כל-הדבר אשר-יצא מפינו לקטר למלכת השמים והסיך-לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע-לחם ונהיה טובים ורעה לא ראינו.
ירמ	מד	18	ומן-אז חדלנו לקטר למלכת השמים והסך-לה נסכים חסרנו כל ובחרב וברעב תמנו.
ירמ	מד	19	וכי-אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים.</P>
ירמ	מד	20	ויאמר ירמיהו אל-כל-העם על-הגברים ועל-הנשים ועל-כל-העם הענים אתו דבר לאמר.
ירמ	מד	21	הלוא את-הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ אתם זכר יהוה ותעלה על-לבו.
ירמ	מד	22	ולא-יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב כהיום הזה.
ירמ	מד	23	מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על-כן קראת אתכם הרעה הזאת כיום הזה.</P>
ירמ	מד	24	ויאמר ירמיהו אל-כל-העם ואל כל-הנשים שמעו דבר-יהוה כל-יהודה אשר בארץ מצרים.
ירמ	מד	25	כה-אמר יהוה-צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את-נדרינו אשר נדרנו לקטר למלכת השמים ולהסך לה נסכים הקים תקימנה את-נדריכם ועשה תעשינה את-נדריכם.
ירמ	מד	26	לכן שמעו דבר-יהוה כל-יהודה הישבים בארץ מצרים הנני נשבעתי בשמי הגדול אמר יהוה אם-יהיה עוד שמי נקרא בפי כל-איש יהודה אמר חי-אדני יהוה בכל-ארץ מצרים.
ירמ	מד	27	הנני שקד עליהם לרעה ולא לטובה ותמו כל-איש יהודה אשר בארץ-מצרים בחרב וברעב עד-כלותם.
ירמ	מד	28	ופליטי חרב ישבון מן-ארץ מצרים ארץ יהודה מתי מספר וידעו כל-שארית יהודה הבאים לארץ-מצרים לגור שם דבר-מי יקום ממני ומהם.
ירמ	מד	29	וזאת-לכם האות נאם-יהוה כי-פקד אני עליכם במקום הזה למען תדעו כי קום יקומו דברי עליכם לרעה.</P>
ירמ	מד	30	כה אמר יהוה הנני נתן את-פרעה חפרע מלך-מצרים ביד איביו וביד מבקשי נפשו כאשר נתתי את-צדקיהו מלך-יהודה ביד נבוכדראצר מלך-בבל איבו ומבקש נפשו.</P>
ירמ	מה	1	הדבר אשר דבר ירמיהו הנביא אל-ברוך בן-נריה בכתבו את-הדברים האלה על-ספר מפי ירמיהו בשנה הרבעית ליהויקים בן-יאשיהו מלך יהודה לאמר.
ירמ	מה	2	כה-אמר יהוה אלהי ישראל עליך ברוך.
ירמ	מה	3	אמרת אוי-נא לי כי-יסף יהוה יגון על-מכאבי יגעתי באנחתי ומנוחה לא מצאתי.
ירמ	מה	4	כה תאמר אליו כה אמר יהוה הנה אשר-בניתי אני הרס ואת אשר-נטעתי אני נתש ואת-כל-הארץ היא.
ירמ	מה	5	ואתה תבקש-לך גדלות אל-תבקש כי הנני מביא רעה על-כל-בשר נאם-יהוה ונתתי לך את-נפשך לשלל על כל-המקמות אשר תלך-שם.</P>
ירמ	מו	1	אשר היה דבר-יהוה אל-ירמיהו הנביא על-הגוים.
ירמ	מו	2	למצרים על-חיל פרעה נכו מלך מצרים אשר-היה על-נהר-פרת בכרכמש אשר הכה נבוכדראצר מלך בבל בשנת הרביעית ליהויקים בן-יאשיהו מלך יהודה.
ירמ	מו	3	ערכו מגן וצנה וגשו למלחמה.
ירמ	מו	4	אסרו הסוסים ועלו הפרשים והתיצבו בכובעים מרקו הרמחים לבשו הסרינת.
ירמ	מו	5	מדוע ראיתי המה חתים נסגים אחור וגבוריהם יכתו ומנוס נסו ולא הפנו מגור מסביב נאם-יהוה.
ירמ	מו	6	אל-ינוס הקל ואל-ימלט הגבור צפונה על-יד נהר-פרת כשלו ונפלו.
ירמ	מו	7	מי-זה כיאר יעלה כנהרות יתגעשו מימיו.
ירמ	מו	8	מצרים כיאר יעלה וכנהרות יתגעשו מים ויאמר אעלה אכסה-ארץ אבידה עיר וישבי בה.
ירמ	מו	9	עלו הסוסים והתהללו הרכב ויצאו הגבורים כוש ופוט תפשי מגן ולודים תפשי דרכי קשת.
ירמ	מו	10	והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם כי זבח לאדני יהוה צבאות בארץ צפון אל-נהר-פרת.
ירמ	מו	11	עלי גלעד וקחי צרי בתולת בת-מצרים לשוא הרביתי רפאות תעלה אין לך.
ירמ	מו	12	שמעו גוים קלונך וצוחתך מלאה הארץ כי-גבור בגבור כשלו יחדיו נפלו שניהם.</P>
ירמ	מו	13	הדבר אשר דבר יהוה אל-ירמיהו הנביא לבוא נבוכדראצר מלך בבל להכות את-ארץ מצרים.
ירמ	מו	14	הגידו במצרים והשמיעו במגדול והשמיעו בנף ובתחפנחס אמרו התיצב והכן לך כי-אכלה חרב סביביך.
ירמ	מו	15	מדוע נסחף אביריך לא עמד כי יהוה הדפו.
ירמ	מו	16	הרבה כושל גם-נפל איש אל-רעהו ויאמרו קומה ונשבה אל-עמנו ואל-ארץ מולדתנו מפני חרב היונה.
ירמ	מו	17	קראו שם פרעה מלך-מצרים שאון העביר המועד.
ירמ	מו	18	חי-אני נאם-המלך יהוה צבאות שמו כי כתבור בהרים וככרמל בים יבוא.
ירמ	מו	19	כלי גולה עשי לך יושבת בת-מצרים כי-נף לשמה תהיה ונצתה מאין יושב.</P>
ירמ	מו	20	עגלה יפה-פיה מצרים קרץ מצפון בא בא.
ירמ	מו	21	גם-שכריה בקרבה כעגלי מרבק כי-גם-המה הפנו נסו יחדיו לא עמדו כי יום אידם בא עליהם עת פקדתם.
ירמ	מו	22	קולה כנחש ילך כי-בחיל ילכו ובקרדמות באו לה כחטבי עצים.
ירמ	מו	23	כרתו יערה נאם-יהוה כי לא יחקר כי רבו מארבה ואין להם מספר.
ירמ	מו	24	הבישה בת-מצרים נתנה ביד עם-צפון.
ירמ	מו	25	אמר יהוה צבאות אלהי ישראל הנני פוקד אל-אמון מנא ועל-פרעה ועל-מצרים ועל-אלהיה ועל-מלכיה ועל-פרעה ועל הבטחים בו.
ירמ	מו	26	ונתתים ביד מבקשי נפשם וביד נבוכדראצר מלך-בבל וביד-עבדיו ואחרי-כן תשכן כימי-קדם נאם-יהוה.</P>
ירמ	מו	27	ואתה אל-תירא עבדי יעקב ואל-תחת ישראל כי הנני מושעך מרחוק ואת-זרעך מארץ שבים ושב יעקוב ושקט ושאנן ואין מחריד.
ירמ	מו	28	אתה אל-תירא עבדי יעקב נאם-יהוה כי אתך אני כי אעשה כלה בכל-הגוים אשר הדחתיך שמה ואתך לא-אעשה כלה ויסרתיך למשפט ונקה לא אנקך.</P>
ירמ	מז	1	אשר היה דבר-יהוה אל-ירמיהו הנביא אל-פלשתים בטרם יכה פרעה את-עזה.
ירמ	מז	2	כה אמר יהוה הנה-מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ.
ירמ	מז	3	מקול שעטת פרסות אביריו מרעש לרכבו המון גלגליו לא-הפנו אבות אל-בנים מרפיון ידים.
ירמ	מז	4	על-היום הבא לשדוד את-כל-פלשתים להכרית לצר ולצידון כל שריד עזר כי-שדד יהוה את-פלשתים שארית אי כפתור.
ירמ	מז	5	באה קרחה אל-עזה נדמתה אשקלון שארית עמקם עד-מתי תתגודדי.
ירמ	מז	6	הוי חרב ליהוה עד-אנה לא תשקטי האספי אל-תערך הרגעי ודמי.
ירמ	מז	7	איך תשקטי ויהוה צוה-לה אל-אשקלון ואל-חוף הים שם יעדה.</P>
ירמ	מח	1	למואב כה-אמר יהוה צבאות אלהי ישראל הוי אל-נבו כי שדדה הבישה נלכדה קריתים הבישה המשגב וחתה.
ירמ	מח	2	אין עוד תהלת מואב בחשבון חשבו עליה רעה לכו ונכריתנה מגוי גם-מדמן תדמי אחריך תלך חרב.
ירמ	מח	3	קול צעקה מחרונים שד ושבר גדול.
ירמ	מח	4	נשברה מואב השמיעו זעקה צעוריה.
ירמ	מח	5	כי מעלה הלחות בבכי יעלה-בכי כי במורד חורנים צרי צעקת-שבר שמעו.
ירמ	מח	6	נסו מלטו נפשכם ותהיינה כערוער במדבר.
ירמ	מח	7	כי יען בטחך במעשיך ובאוצרותיך גם-את תלכדי ויצא כמיש בגולה כהניו ושריו יחד.
ירמ	מח	8	ויבא שדד אל-כל-עיר ועיר לא תמלט ואבד העמק ונשמד המישר אשר אמר יהוה.
ירמ	מח	9	תנו-ציץ למואב כי נצא תצא ועריה לשמה תהיינה מאין יושב בהן.
ירמ	מח	10	ארור עשה מלאכת יהוה רמיה וארור מנע חרבו מדם.
ירמ	מח	11	שאנן מואב מנעוריו ושקט הוא אל-שמריו ולא-הורק מכלי אל-כלי ובגולה לא הלך על-כן עמד טעמו בו וריחו לא נמר.</P>
ירמ	מח	12	לכן הנה-ימים באים נאם-יהוה ושלחתי-לו צעים וצעהו וכליו יריקו ונבליהם ינפצו.
ירמ	מח	13	ובש מואב מכמוש כאשר-בשו בית ישראל מבית אל מבטחם.
ירמ	מח	14	איך תאמרו גבורים אנחנו ואנשי-חיל למלחמה.
ירמ	מח	15	שדד מואב ועריה עלה ומבחר בחוריו ירדו לטבח נאם-המלך יהוה צבאות שמו.
ירמ	מח	16	קרוב איד-מואב לבוא ורעתו מהרה מאד.
ירמ	מח	17	נדו לו כל-סביביו וכל ידעי שמו אמרו איכה נשבר מטה-עז מקל תפארה.
ירמ	מח	18	רדי מכבוד ישבי בצמא ישבת בת-דיבון כי-שדד מואב עלה בך שחת מבצריך.
ירמ	מח	19	אל-דרך עמדי וצפי יושבת ערוער שאלי-נס ונמלטה אמרי מה-נהיתה.
ירמ	מח	20	הביש מואב כי-חתה הילילי וזעקי הגידו בארנון כי שדד מואב.
ירמ	מח	21	ומשפט בא אל-ארץ המישר אל-חלון ואל-יהצה ועל-מופעת.
ירמ	מח	22	ועל-דיבון ועל-נבו ועל-בית דבלתים.
ירמ	מח	23	ועל קריתים ועל-בית גמול ועל-בית מעון.
ירמ	מח	24	ועל-קריות ועל-בצרה ועל כל-ערי ארץ מואב הרחקות והקרבות.
ירמ	מח	25	נגדעה קרן מואב וזרעו נשברה נאם יהוה.
ירמ	מח	26	השכירהו כי על-יהוה הגדיל וספק מואב בקיאו והיה לשחק גם-הוא.
ירמ	מח	27	ואם לוא השחק היה לך ישראל אם-בגנבים נמצאה כי-מדי דבריך בו תתנודד.
ירמ	מח	28	עזבו ערים ושכנו בסלע ישבי מואב והיו כיונה תקנן בעברי פי-פחת.
ירמ	מח	29	שמענו גאון-מואב גאה מאד גבהו וגאונו וגאותו ורם לבו.
ירמ	מח	30	אני ידעתי נאם-יהוה עברתו ולא-כן בדיו לא-כן עשו.
ירמ	מח	31	על-כן על-מואב איליל ולמואב כלה אזעק אל-אנשי קיר-חרש יהגה.
ירמ	מח	32	מבכי יעזר אבכה-לך הגפן שבמה נטישתיך עברו ים עד ים יעזר נגעו על-קיצך ועל-בצירך שדד נפל.
ירמ	מח	33	ונאספה שמחה וגיל מכרמל ומארץ מואב ויין מיקבים השבתי לא-ידרך הידד הידד לא הידד.
ירמ	מח	34	מזעקת חשבון עד-אלעלה עד-יהץ נתנו קולם מצער עד-חרנים עגלת שלשיה כי גם-מי נמרים למשמות יהיו.
ירמ	מח	35	והשבתי למואב נאם-יהוה מעלה במה ומקטיר לאלהיו.
ירמ	מח	36	על-כן לבי למואב כחללים יהמה ולבי אל-אנשי קיר-חרש כחלילים יהמה על-כן יתרת עשה אבדו.
ירמ	מח	37	כי כל-ראש קרחה וכל-זקן גרעה על כל-ידים גדדת ועל-מתנים שק.
ירמ	מח	38	על כל-גגות מואב וברחבתיה כלה מספד כי-שברתי את-מואב ככלי אין-חפץ בו נאם-יהוה.
ירמ	מח	39	איך חתה הילילו איך הפנה-ערף מואב בוש והיה מואב לשחק ולמחתה לכל-סביביו.</P>
ירמ	מח	40	כי-כה אמר יהוה הנה כנשר ידאה ופרש כנפיו אל-מואב.
ירמ	מח	41	נלכדה הקריות והמצדות נתפשה והיה לב גבורי מואב ביום ההוא כלב אשה מצרה.
ירמ	מח	42	ונשמד מואב מעם כי על-יהוה הגדיל.
ירמ	מח	43	פחד ופחת ופח עליך יושב מואב נאם-יהוה.
ירמ	מח	44	הניס מפני הפחד יפל אל-הפחת והעלה מן-הפחת ילכד בפח כי-אביא אליה אל-מואב שנת פקדתם נאם-יהוה.
ירמ	מח	45	בצל חשבון עמדו מכח נסים כי-אש יצא מחשבון ולהבה מבין סיחון ותאכל פאת מואב וקדקד בני שאון.
ירמ	מח	46	אוי-לך מואב אבד עם-כמוש כי-לקחו בניך בשבי ובנתיך בשביה.
ירמ	מח	47	ושבתי שבות-מואב באחרית הימים נאם-יהוה עד-הנה משפט מואב.</P>
ירמ	מט	1	לבני עמון כה אמר יהוה הבנים אין לישראל אם-יורש אין לו מדוע ירש מלכם את-גד ועמו בעריו ישב.
ירמ	מט	2	לכן הנה ימים באים נאם-יהוה והשמעתי אל-רבת בני-עמון תרועת מלחמה והיתה לתל שממה ובנתיה באש תצתנה וירש ישראל את-ירשיו אמר יהוה.
ירמ	מט	3	הילילי חשבון כי שדדה-עי צעקנה בנות רבה חגרנה שקים ספדנה והתשוטטנה בגדרות כי מלכם בגולה ילך כהניו ושריו יחדיו.
ירמ	מט	4	מה-תתהללי בעמקים זב עמקך הבת השובבה הבטחה באצרתיה מי יבוא אלי.
ירמ	מט	5	הנני מביא עליך פחד נאם-אדני יהוה צבאות מכל-סביביך ונדחתם איש לפניו ואין מקבץ לנדד.
ירמ	מט	6	ואחרי-כן אשיב את-שבות בני-עמון נאם-יהוה.</P>
ירמ	מט	7	לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם.
ירמ	מט	8	נסו הפנו העמיקו לשבת ישבי דדן כי איד עשו הבאתי עליו עת פקדתיו.
ירמ	מט	9	אם-בצרים באו לך לא ישארו עוללות אם-גנבים בלילה השחיתו דים.
ירמ	מט	10	כי-אני חשפתי את-עשו גליתי את-מסתריו ונחבה לא יוכל שדד זרעו ואחיו ושכניו ואיננו.
ירמ	מט	11	עזבה יתמיך אני אחיה ואלמנתיך עלי תבטחו.</P>
ירמ	מט	12	כי-כה אמר יהוה הנה אשר-אין משפטם לשתות הכוס שתו ישתו ואתה הוא נקה תנקה לא תנקה כי שתה תשתה.
ירמ	מט	13	כי בי נשבעתי נאם-יהוה כי-לשמה לחרפה לחרב ולקללה תהיה בצרה וכל-עריה תהיינה לחרבות עולם.
ירמ	מט	14	שמועה שמעתי מאת יהוה וציר בגוים שלוח התקבצו ובאו עליה וקומו למלחמה.
ירמ	מט	15	כי-הנה קטן נתתיך בגוים בזוי באדם.
ירמ	מט	16	תפלצתך השיא אתך זדון לבך שכני בחגוי הסלע תפשי מרום גבעה כי-תגביה כנשר קנך משם אורידך נאם-יהוה.
ירמ	מט	17	והיתה אדום לשמה כל עבר עליה ישם וישרק על-כל-מכותה.
ירמ	מט	18	כמהפכת סדם ועמרה ושכניה אמר יהוה לא-ישב שם איש ולא-יגור בה בן-אדם.
ירמ	מט	19	הנה כאריה יעלה מגאון הירדן אל-נוה איתן כי-ארגיעה אריצנו מעליה ומי בחור אליה אפקד כי מי כמוני ומי יעידני ומי-זה רעה אשר יעמד לפני.</P>
ירמ	מט	20	לכן שמעו עצת-יהוה אשר יעץ אל-אדום ומחשבותיו אשר חשב אל-ישבי תימן אם-לא יסחבום צעירי הצאן אם-לא ישים עליהם נוהם.
ירמ	מט	21	מקול נפלם רעשה הארץ צעקה בים-סוף נשמע קולה.
ירמ	מט	22	הנה כנשר יעלה וידאה ויפרש כנפיו על-בצרה והיה לב גבורי אדום ביום ההוא כלב אשה מצרה.</P>
ירמ	מט	23	לדמשק בושה חמת וארפד כי-שמעה רעה שמעו נמגו בים דאגה השקט לא יוכל.
ירמ	מט	24	רפתה דמשק הפנתה לנוס ורטט החזיקה צרה וחבלים אחזתה כיולדה.
ירמ	מט	25	איך לא-עזבה עיר תהלה קרית משושי.
ירמ	מט	26	לכן יפלו בחוריה ברחבתיה וכל-אנשי המלחמה ידמו ביום ההוא נאם יהוה צבאות.
ירמ	מט	27	והצתי אש בחומת דמשק ואכלה ארמנות בן-הדד.</P>
ירמ	מט	28	לקדר ולממלכות חצור אשר הכה נבוכדראצור מלך-בבל כה אמר יהוה קומו עלו אל-קדר ושדדו את-בני-קדם.
ירמ	מט	29	אהליהם וצאנם יקחו יריעותיהם וכל-כליהם וגמליהם ישאו להם וקראו עליהם מגור מסביב.
ירמ	מט	30	נסו נדו מאד העמיקו לשבת ישבי חצור נאם-יהוה כי-יעץ עליכם נבוכדראצר מלך-בבל עצה וחשב עליהם מחשבה.
ירמ	מט	31	קומו עלו אל-גוי שליו יושב לבטח נאם-יהוה לא-דלתים ולא-בריח לו בדד ישכנו.
ירמ	מט	32	והיו גמליהם לבז והמון מקניהם לשלל וזרתים לכל-רוח קצוצי פאה ומכל-עבריו אביא את-אידם נאם-יהוה.
ירמ	מט	33	והיתה חצור למעון תנים שממה עד-עולם לא-ישב שם איש ולא-יגור בה בן-אדם.</P>
ירמ	מט	34	אשר היה דבר-יהוה אל-ירמיהו הנביא אל-עילם בראשית מלכות צדקיה מלך-יהודה לאמר.
ירמ	מט	35	כה אמר יהוה צבאות הנני שבר את-קשת עילם ראשית גבורתם.
ירמ	מט	36	והבאתי אל-עילם ארבע רוחות מארבע קצות השמים וזרתים לכל הרחות האלה ולא-יהיה הגוי אשר לא-יבוא שם נדחי עולם.
ירמ	מט	37	והחתתי את-עילם לפני איביהם ולפני מבקשי נפשם והבאתי עליהם רעה את-חרון אפי נאם-יהוה ושלחתי אחריהם את-החרב עד כלותי אותם.
ירמ	מט	38	ושמתי כסאי בעילם והאבדתי משם מלך ושרים נאם-יהוה.
ירמ	מט	39	והיה באחרית הימים אשוב את-שבית עילם נאם-יהוה.</P>
ירמ	נ	1	הדבר אשר דבר יהוה אל-בבל אל-ארץ כשדים ביד ירמיהו הנביא.
ירמ	נ	2	הגידו בגוים והשמיעו ושאו-נס השמיעו אל-תכחדו אמרו נלכדה בבל הביש בל חת מרדך הבישו עצביה חתו גלוליה.
ירמ	נ	3	כי עלה עליה גוי מצפון הוא-ישית את-ארצה לשמה ולא-יהיה יושב בה מאדם ועד-בהמה נדו הלכו.
ירמ	נ	4	בימים ההמה ובעת ההיא נאם-יהוה יבאו בני-ישראל המה ובני-יהודה יחדו הלוך ובכו ילכו ואת-יהוה אלהיהם יבקשו.
ירמ	נ	5	ציון ישאלו דרך הנה פניהם באו ונלוו אל-יהוה ברית עולם לא תשכח.
ירמ	נ	6	צאן אבדות היה עמי רעיהם התעום הרים שובבים מהר אל-גבעה הלכו שכחו רבצם.
ירמ	נ	7	כל-מוצאיהם אכלום וצריהם אמרו לא נאשם תחת אשר חטאו ליהוה נוה-צדק ומקוה אבותיהם יהוה.</P>
ירמ	נ	8	נדו מתוך בבל ומארץ כשדים יצאו והיו כעתודים לפני-צאן.
ירמ	נ	9	כי הנה אנכי מעיר ומעלה על-בבל קהל-גוים גדלים מארץ צפון וערכו לה משם תלכד חציו כגבור משכיל לא ישוב ריקם.
ירמ	נ	10	והיתה כשדים לשלל כל-שלליה ישבעו נאם-יהוה.
ירמ	נ	11	כי תשמחי כי תעלזי שסי נחלתי כי תפושי כעגלה דשה ותצהלי כאברים.
ירמ	נ	12	בושה אמכם מאד חפרה יולדתכם הנה אחרית גוים מדבר ציה וערבה.
ירמ	נ	13	מקצף יהוה לא תשב והיתה שממה כלה כל עבר על-בבל ישם וישרק על-כל-מכותיה.
ירמ	נ	14	ערכו על-בבל סביב כל-דרכי קשת ידו אליה אל-תחמלו אל-חץ כי ליהוה חטאה.
ירמ	נ	15	הריעו עליה סביב נתנה ידה נפלו אשויתיה נהרסו חומותיה כי נקמת יהוה היא הנקמו בה כאשר עשתה עשו-לה.
ירמ	נ	16	כרתו זורע מבבל ותפש מגל בעת קציר מפני חרב היונה איש אל-עמו יפנו ואיש לארצו ינסו.</P>
ירמ	נ	17	שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל.</P>
ירמ	נ	18	לכן כה-אמר יהוה צבאות אלהי ישראל הנני פקד אל-מלך בבל ואל-ארצו כאשר פקדתי אל-מלך אשור.
ירמ	נ	19	ושבבתי את-ישראל אל-נוהו ורעה הכרמל והבשן ובהר אפרים והגלעד תשבע נפשו.
ירמ	נ	20	בימים ההם ובעת ההיא נאם-יהוה יבקש את-עון ישראל ואיננו ואת-חטאת יהודה ולא תמצאינה כי אסלח לאשר אשאיר.</P>
ירמ	נ	21	על-הארץ מרתים עלה עליה ואל-יושבי פקוד חרב והחרם אחריהם נאם-יהוה ועשה ככל אשר צויתיך.</P>
ירמ	נ	22	קול מלחמה בארץ ושבר גדול.
ירמ	נ	23	איך נגדע וישבר פטיש כל-הארץ איך היתה לשמה בבל בגוים.
ירמ	נ	24	יקשתי לך וגם-נלכדת בבל ואת לא ידעת נמצאת וגם-נתפשת כי ביהוה התגרית.
ירמ	נ	25	פתח יהוה את-אוצרו ויוצא את-כלי זעמו כי-מלאכה היא לאדני יהוה צבאות בארץ כשדים.
ירמ	נ	26	באו-לה מקץ פתחו מאבסיה סלוה כמו-ערמים והחרימוה אל-תהי-לה שארית.
ירמ	נ	27	חרבו כל-פריה ירדו לטבח הוי עליהם כי-בא יומם עת פקדתם.</P>
ירמ	נ	28	קול נסים ופלטים מארץ בבל להגיד בציון את-נקמת יהוה אלהינו נקמת היכלו.
ירמ	נ	29	השמיעו אל-בבל רבים כל-דרכי קשת חנו עליה סביב אל-יהי- פליטה שלמו-לה כפעלה ככל אשר עשתה עשו-לה כי אל-יהוה זדה אל-קדוש ישראל.
ירמ	נ	30	לכן יפלו בחוריה ברחבתיה וכל-אנשי מלחמתה ידמו ביום ההוא נאם-יהוה.</P>
ירמ	נ	31	הנני אליך זדון נאם-אדני יהוה צבאות כי בא יומך עת פקדתיך.
ירמ	נ	32	וכשל זדון ונפל ואין לו מקים והצתי אש בעריו ואכלה כל-סביבתיו.</P>
ירמ	נ	33	כה אמר יהוה צבאות עשוקים בני-ישראל ובני-יהודה יחדו וכל-שביהם החזיקו בם מאנו שלחם.
ירמ	נ	34	גאלם חזק יהוה צבאות שמו ריב יריב את-ריבם למען הרגיע את-הארץ והרגיז לישבי בבל.
ירמ	נ	35	חרב על-כשדים נאם-יהוה ואל-ישבי בבל ואל-שריה ואל-חכמיה.
ירמ	נ	36	חרב אל-הבדים ונאלו חרב אל-גבוריה וחתו.
ירמ	נ	37	חרב אל-סוסיו ואל-רכבו ואל-כל-הערב אשר בתוכה והיו לנשים חרב אל-אוצרתיה ובזזו.
ירמ	נ	38	חרב אל-מימיה ויבשו כי ארץ פסלים היא ובאימים יתהללו.
ירמ	נ	39	לכן ישבו ציים את-איים וישבו בה בנות יענה ולא-תשב עוד לנצח ולא תשכון עד-דור ודור.
ירמ	נ	40	כמהפכת אלהים את-סדם ואת-עמרה ואת-שכניה נאם-יהוה לא-ישב שם איש ולא-יגור בה בן-אדם.
ירמ	נ	41	הנה עם בא מצפון וגוי גדול ומלכים רבים יערו מירכתי-ארץ.
ירמ	נ	42	קשת וכידן יחזיקו אכזרי המה ולא ירחמו קולם כים יהמה ועל-סוסים ירכבו ערוך כאיש למלחמה עליך בת-בבל.
ירמ	נ	43	שמע מלך-בבל את-שמעם ורפו ידיו צרה החזיקתהו חיל כיולדה.
ירמ	נ	44	הנה כאריה יעלה מגאון הירדן אל-נוה איתן כי-ארגעה ארוצם מעליה ומי בחור אליה אפקד כי מי כמוני ומי יועדני ומי-זה רעה אשר יעמד לפני.
ירמ	נ	45	לכן שמעו עצת-יהוה אשר יעץ אל-בבל ומחשבותיו אשר חשב אל-ארץ כשדים אם-לא יסחבום צעירי הצאן אם-לא ישים עליהם נוה.
ירמ	נ	46	מקול נתפשה בבל נרעשה הארץ וזעקה בגוים נשמע.</P>
ירמ	נא	1	כה אמר יהוה הנני מעיר על-בבל ואל-ישבי לב קמי רוח משחית.
ירמ	נא	2	ושלחתי לבבל זרים וזרוה ויבקקו את-ארצה כי-היו עליה מסביב ביום רעה.
ירמ	נא	3	אל-ידרך ידרך הדרך קשתו ואל-יתעל בסרינו ואל-תחמלו אל-בחריה החרימו כל-צבאה.
ירמ	נא	4	ונפלו חללים בארץ כשדים ומדקרים בחוצותיה.
ירמ	נא	5	כי לא-אלמן ישראל ויהודה מאלהיו מיהוה צבאות כי ארצם מלאה אשם מקדוש ישראל.
ירמ	נא	6	נסו מתוך בבל ומלטו איש נפשו אל-תדמו בעונה כי עת נקמה היא ליהוה גמול הוא משלם לה.
ירמ	נא	7	כוס-זהב בבל ביד-יהוה משכרת כל-הארץ מיינה שתו גוים על-כן יתהללו גוים.
ירמ	נא	8	פתאם נפלה בבל ותשבר הילילו עליה קחו צרי למכאובה אולי תרפא.
ירמ	נא	9	רפאנו את-בבל ולא נרפתה עזבוה ונלך איש לארצו כי-נגע אל-השמים משפטה ונשא עד-שחקים.
ירמ	נא	10	הוציא יהוה את-צדקתינו באו ונספרה בציון את-מעשה יהוה אלהינו.</P>
ירמ	נא	11	הברו החצים מלאו השלטים העיר יהוה את-רוח מלכי מדי כי-על-בבל מזמתו להשחיתה כי-נקמת יהוה היא נקמת היכלו.
ירמ	נא	12	אל-חומת בבל שאו-נס החזיקו המשמר הקימו שמרים הכינו הארבים כי גם-זמם יהוה גם-עשה את אשר-דבר אל-ישבי בבל.
ירמ	נא	13	שכנתי על-מים רבים רבת אוצרת בא קצך אמת בצעך.
ירמ	נא	14	נשבע יהוה צבאות בנפשו כי אם-מלאתיך אדם כילק וענו עליך הידד.</P>
ירמ	נא	15	עשה ארץ בכחו מכין תבל בחכמתו ובתבונתו נטה שמים.
ירמ	נא	16	לקול תתו המון מים בשמים ויעל נשאים מקצה-ארץ ברקים למטר עשה ויצא רוח מאצרתיו.
ירמ	נא	17	נבער כל-אדם מדעת הביש כל-צרף מפסל כי שקר נסכו ולא-רוח בם.
ירמ	נא	18	הבל המה מעשה תעתעים בעת פקדתם יאבדו.
ירמ	נא	19	לא-כאלה חלק יעקוב כי-יוצר הכל הוא ושבט נחלתו יהוה צבאות שמו.</P>
ירמ	נא	20	מפץ-אתה לי כלי מלחמה ונפצתי בך גוים והשחתי בך ממלכות.
ירמ	נא	21	ונפצתי בך סוס ורכבו ונפצתי בך רכב ורכבו.
ירמ	נא	22	ונפצתי בך איש ואשה ונפצתי בך זקן ונער ונפצתי בך בחור ובתולה.
ירמ	נא	23	ונפצתי בך רעה ועדרו ונפצתי בך אכר וצמדו ונפצתי בך פחות וסגנים.
ירמ	נא	24	ושלמתי לבבל ולכל יושבי כשדים את כל-רעתם אשר-עשו בציון לעיניכם נאם יהוה.</P>
ירמ	נא	25	הנני אליך הר המשחית נאם-יהוה המשחית את-כל-הארץ ונטיתי את-ידי עליך וגלגלתיך מן-הסלעים ונתתיך להר שרפה.
ירמ	נא	26	ולא-יקחו ממך אבן לפנה ואבן למוסדות כי-שממות עולם תהיה נאם-יהוה.
ירמ	נא	27	שאו-נס בארץ תקעו שופר בגוים קדשו עליה גוים השמיעו עליה ממלכות אררט מני ואשכנז פקדו עליה טפסר העלו-סוס כילק סמר.
ירמ	נא	28	קדשו עליה גוים את-מלכי מדי את-פחותיה ואת-כל-סגניה ואת כל-ארץ ממשלתו.
ירמ	נא	29	ותרעש הארץ ותחל כי קמה על-בבל מחשבות יהוה לשום את-ארץ בבל לשמה מאין יושב.
ירמ	נא	30	חדלו גבורי בבל להלחם ישבו במצדות נשתה גבורתם היו לנשים הציתו משכנתיה נשברו בריחיה.
ירמ	נא	31	רץ לקראת-רץ ירוץ ומגיד לקראת מגיד להגיד למלך בבל כי-נלכדה עירו מקצה.
ירמ	נא	32	והמעברות נתפשו ואת-האגמים שרפו באש ואנשי המלחמה נבהלו.</P>
ירמ	נא	33	כי כה אמר יהוה צבאות אלהי ישראל בת-בבל כגרן עת הדריכה עוד מעט ובאה עת-הקציר לה.
ירמ	נא	34	אכלנו הממנו נבוכדראצר מלך בבל הציגנו כלי ריק בלענו כתנין מלא כרשו מעדני הדיחנו.
ירמ	נא	35	חמסי ושארי על-בבל תאמר ישבת ציון ודמי אל-ישבי כשדים תאמר ירושלם.</P>
ירמ	נא	36	לכן כה אמר יהוה הנני-רב את-ריבך ונקמתי את-נקמתך והחרבתי את-ימה והבשתי את-מקורה.
ירמ	נא	37	והיתה בבל לגלים מעון-תנים שמה ושרקה מאין יושב.
ירמ	נא	38	יחדו ככפרים ישאגו נערו כגורי אריות.
ירמ	נא	39	בחמם אשית את-משתיהם והשכרתים למען יעלזו וישנו שנת-עולם ולא יקיצו נאם יהוה.
ירמ	נא	40	אורידם ככרים לטבוח כאילים עם-עתודים.
ירמ	נא	41	איך נלכדה ששך ותתפש תהלת כל-הארץ איך היתה לשמה בבל בגוים.
ירמ	נא	42	עלה על-בבל הים בהמון גליו נכסתה.
ירמ	נא	43	היו עריה לשמה ארץ ציה וערבה ארץ לא-ישב בהן כל-איש ולא-יעבר בהן בן-אדם.
ירמ	נא	44	ופקדתי על-בל בבבל והצאתי את-בלעו מפיו ולא-ינהרו אליו עוד גוים גם-חומת בבל נפלה.
ירמ	נא	45	צאו מתוכה עמי ומלטו איש את-נפשו מחרון אף-יהוה.
ירמ	נא	46	ופן-ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על-משל.
ירמ	נא	47	לכן הנה ימים באים ופקדתי על-פסילי בבל וכל-ארצה תבוש וכל-חלליה יפלו בתוכה.
ירמ	נא	48	ורננו על-בבל שמים וארץ וכל אשר בהם כי מצפון יבוא-לה השודדים נאם-יהוה.
ירמ	נא	49	גם-בבל לנפל חללי ישראל גם-לבבל נפלו חללי כל-הארץ.
ירמ	נא	50	פלטים מחרב הלכו אל-תעמדו זכרו מרחוק את-יהוה וירושלם תעלה על-לבבכם.
ירמ	נא	51	בשנו כי-שמענו חרפה כסתה כלמה פנינו כי באו זרים על-מקדשי בית יהוה.</P>
ירמ	נא	52	לכן הנה-ימים באים נאם-יהוה ופקדתי על-פסיליה ובכל-ארצה יאנק חלל.
ירמ	נא	53	כי-תעלה בבל השמים וכי תבצר מרום עזה מאתי יבאו שדדים לה נאם-יהוה.</P>
ירמ	נא	54	קול זעקה מבבל ושבר גדול מארץ כשדים.
ירמ	נא	55	כי-שדד יהוה את-בבל ואבד ממנה קול גדול והמו גליהם כמים רבים נתן שאון קולם.
ירמ	נא	56	כי בא עליה על-בבל שודד ונלכדו גבוריה חתתה קשתותם כי אל גמלות יהוה שלם ישלם.
ירמ	נא	57	והשכרתי שריה וחכמיה פחותיה וסגניה וגבוריה וישנו שנת-עולם ולא יקיצו נאם-המלך יהוה צבאות שמו.</P>
ירמ	נא	58	כה-אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי-ריק ולאמים בדי-אש ויעפו.</P>
ירמ	נא	59	הדבר אשר-צוה ירמיהו הנביא את-שריה בן-נריה בן-מחסיה בלכתו את-צדקיהו מלך-יהודה בבל בשנת הרבעית למלכו ושריה שר מנוחה.
ירמ	נא	60	ויכתב ירמיהו את כל-הרעה אשר-תבוא אל-בבל אל-ספר אחד את כל-הדברים האלה הכתבים אל-בבל.
ירמ	נא	61	ויאמר ירמיהו אל-שריה כבאך בבל וראית וקראת את כל-הדברים האלה.
ירמ	נא	62	ואמרת יהוה אתה דברת אל-המקום הזה להכריתו לבלתי היות-בו יושב למאדם ועד-בהמה כי-שממות עולם תהיה.
ירמ	נא	63	והיה ככלתך לקרא את-הספר הזה תקשר עליו אבן והשלכתו אל-תוך פרת.
ירמ	נא	64	ואמרת ככה תשקע בבל ולא-תקום מפני הרעה אשר אנכי מביא עליה ויעפו עד-הנה דברי ירמיהו.</P>
ירמ	נב	1	בן-עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת-ירמיהו מלבנה.
ירמ	נב	2	ויעש הרע בעיני יהוה ככל אשר-עשה יהויקים.
ירמ	נב	3	כי על-אף יהוה היתה בירושלם ויהודה עד-השליכו אותם מעל פניו וימרד צדקיהו במלך בבל.
ירמ	נב	4	ויהי בשנה התשעית למלכו בחדש העשירי בעשור לחדש בא נבוכדראצר מלך-בבל הוא וכל-חילו על-ירושלם ויחנו עליה ויבנו עליה דיק סביב.
ירמ	נב	5	ותבא העיר במצור עד עשתי עשרה שנה למלך צדקיהו.
ירמ	נב	6	בחדש הרביעי בתשעה לחדש ויחזק הרעב בעיר ולא-היה לחם לעם הארץ.
ירמ	נב	7	ותבקע העיר וכל-אנשי המלחמה יברחו ויצאו מהעיר לילה דרך שער בין-החמתים אשר על-גן המלך וכשדים על-העיר סביב וילכו דרך הערבה.
ירמ	נב	8	וירדפו חיל-כשדים אחרי המלך וישיגו את-צדקיהו בערבת ירחו וכל-חילו נפצו מעליו.
ירמ	נב	9	ויתפשו את-המלך ויעלו אתו אל-מלך בבל רבלתה בארץ חמת וידבר אתו משפטים.
ירמ	נב	10	וישחט מלך-בבל את-בני צדקיהו לעיניו וגם את-כל-שרי יהודה שחט ברבלתה.
ירמ	נב	11	ואת-עיני צדקיהו עור ויאסרהו בנחשתים ויבאהו מלך-בבל בבלה ויתנהו בבית-הפקדת עד-יום מותו.
ירמ	נב	12	ובחדש החמישי בעשור לחדש היא שנת תשע-עשרה שנה למלך נבוכדראצר מלך-בבל בא נבוזראדן רב-טבחים עמד לפני מלך-בבל בירושלם.
ירמ	נב	13	וישרף את-בית-יהוה ואת-בית המלך ואת כל-בתי ירושלם ואת-כל-בית הגדול שרף באש.
ירמ	נב	14	ואת-כל-חמות ירושלם סביב נתצו כל-חיל כשדים אשר את-רב-טבחים.
ירמ	נב	15	ומדלות העם ואת-יתר העם הנשארים בעיר ואת-הנפלים אשר נפלו אל-מלך בבל ואת יתר האמון הגלה נבוזראדן רב-טבחים.
ירמ	נב	16	ומדלות הארץ השאיר נבוזראדן רב-טבחים לכרמים וליגבים.
ירמ	נב	17	ואת-עמודי הנחשת אשר לבית-יהוה ואת-המכנות ואת-ים הנחשת אשר בבית-יהוה שברו כשדים וישאו את-כל-נחשתם בבלה.
ירמ	נב	18	ואת-הסרות ואת-היעים ואת-המזמרות ואת-המזרקת ואת-הכפות ואת כל-כלי הנחשת אשר-ישרתו בהם לקחו.
ירמ	נב	19	ואת-הספים ואת-המחתות ואת-המזרקות ואת-הסירות ואת-המנרות ואת-הכפות ואת-המנקיות אשר זהב זהב ואשר-כסף כסף לקח רב-טבחים.
ירמ	נב	20	העמודים שנים הים אחד והבקר שנים-עשר נחשת אשר-תחת המכנות אשר עשה המלך שלמה לבית יהוה לא-היה משקל לנחשתם כל-הכלים האלה.
ירמ	נב	21	והעמודים שמנה עשרה אמה קומה העמד האחד וחוט שתים-עשרה אמה יסבנו ועביו ארבע אצבעות נבוב.
ירמ	נב	22	וכתרת עליו נחשת וקומת הכתרת האחת חמש אמות ושבכה ורמונים על-הכותרת סביב הכל נחשת וכאלה לעמוד השני ורמונים.
ירמ	נב	23	ויהיו הרמנים תשעים וששה רוחה כל-הרמונים מאה על-השבכה סביב.</P>
ירמ	נב	24	ויקח רב-טבחים את-שריה כהן הראש ואת-צפניה כהן המשנה ואת-שלשת שמרי הסף.
ירמ	נב	25	ומן-העיר לקח סריס אחד אשר-היה פקיד על-אנשי המלחמה ושבעה אנשים מראי פני-המלך אשר נמצאו בעיר ואת ספר שר הצבא המצבא את-עם הארץ וששים איש מעם הארץ הנמצאים בתוך העיר.
ירמ	נב	26	ויקח אותם נבוזראדן רב-טבחים וילך אותם אל-מלך בבל רבלתה.
ירמ	נב	27	ויכה אותם מלך בבל וימתם ברבלה בארץ חמת ויגל יהודה מעל אדמתו.</P>
ירמ	נב	28	זה העם אשר הגלה נבוכדראצר בשנת-שבע יהודים שלשת אלפים ועשרים ושלשה.
ירמ	נב	29	בשנת שמונה עשרה לנבוכדראצר מירושלם נפש שמנה מאות שלשים ושנים.
ירמ	נב	30	בשנת שלש ועשרים לנבוכדראצר הגלה נבוזראדן רב-טבחים יהודים נפש שבע מאות ארבעים וחמשה כל-נפש ארבעת אלפים ושש מאות.</P>
ירמ	נב	31	ויהי בשלשים ושבע שנה לגלות יהויכן מלך-יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את-ראש יהויכין מלך-יהודה ויצא אותו מבית הכליא.
ירמ	נב	32	וידבר אתו טבות ויתן את-כסאו ממעל לכסא מלכים אשר אתו בבבל.
ירמ	נב	33	ושנה את בגדי כלאו ואכל לחם לפניו תמיד כל-ימי חיו.
ירמ	נב	34	וארחתו ארחת תמיד נתנה-לו מאת מלך-בבל דבר-יום ביומו עד-יום מותו כל ימי חייו.</P>
ישע	א	1	חזון ישעיהו בן-אמוץ אשר חזה על-יהודה וירושלם בימי עזיהו יותם אחז יחזקיהו מלכי יהודה.
ישע	א	2	שמעו שמים והאזיני ארץ כי יהוה דבר בנים גדלתי ורוממתי והם פשעו בי.
ישע	א	3	ידע שור קנהו וחמור אבוס בעליו ישראל לא ידע עמי לא התבונן.
ישע	א	4	הוי גוי חטא עם כבד עון זרע מרעים בנים משחיתים עזבו את-יהוה נאצו את-קדוש ישראל נזרו אחור.
ישע	א	5	על מה תכו עוד תוסיפו סרה כל-ראש לחלי וכל-לבב דוי.
ישע	א	6	מכף-רגל ועד-ראש אין-בו מתם פצע וחבורה ומכה טריה לא-זרו ולא חבשו ולא רככה בשמן.
ישע	א	7	ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים.
ישע	א	8	ונותרה בת-ציון כסכה בכרם כמלונה במקשה כעיר נצורה.
ישע	א	9	לולי יהוה צבאות הותיר לנו שריד כמעט כסדם היינו לעמרה דמינו.</P>
ישע	א	10	שמעו דבר-יהוה קציני סדם האזינו תורת אלהינו עם עמרה.
ישע	א	11	למה-לי רב-זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי.
ישע	א	12	כי תבאו לראות פני מי-בקש זאת מידכם רמס חצרי.
ישע	א	13	לא תוסיפו הביא מנחת-שוא קטרת תועבה היא לי חדש ושבת קרא מקרא לא-אוכל און ועצרה.
ישע	א	14	חדשיכם ומועדיכם שנאה נפשי היו עלי לטרח נלאיתי נשא.
ישע	א	15	ובפרשכם כפיכם אעלים עיני מכם גם כי-תרבו תפלה אינני שמע ידיכם דמים מלאו.
ישע	א	16	רחצו הזכו הסירו רע מעלליכם מנגד עיני חדלו הרע.
ישע	א	17	למדו היטב דרשו משפט אשרו חמוץ שפטו יתום ריבו אלמנה.</P>
ישע	א	18	לכו-נא ונוכחה יאמר יהוה אם-יהיו חטאיכם כשנים כשלג ילבינו אם-יאדימו כתולע כצמר יהיו.
ישע	א	19	אם-תאבו ושמעתם טוב הארץ תאכלו.
ישע	א	20	ואם-תמאנו ומריתם חרב תאכלו כי פי יהוה דבר.</P>
ישע	א	21	איכה היתה לזונה קריה נאמנה מלאתי משפט צדק ילין בה ועתה מרצחים.
ישע	א	22	כספך היה לסיגים סבאך מהול במים.
ישע	א	23	שריך סוררים וחברי גנבים כלו אהב שחד ורדף שלמנים יתום לא ישפטו וריב אלמנה לא-יבוא אליהם.</P>
ישע	א	24	לכן נאם האדון יהוה צבאות אביר ישראל הוי אנחם מצרי ואנקמה מאויבי.
ישע	א	25	ואשיבה ידי עליך ואצרף כבר סיגיך ואסירה כל-בדיליך.
ישע	א	26	ואשיבה שפטיך כבראשנה ויעציך כבתחלה אחרי-כן יקרא לך עיר הצדק קריה נאמנה.
ישע	א	27	ציון במשפט תפדה ושביה בצדקה.
ישע	א	28	ושבר פשעים וחטאים יחדו ועזבי יהוה יכלו.
ישע	א	29	כי יבשו מאילים אשר חמדתם ותחפרו מהגנות אשר בחרתם.
ישע	א	30	כי תהיו כאלה נבלת עלה וכגנה אשר-מים אין לה.
ישע	א	31	והיה החסן לנערת ופעלו לניצוץ ובערו שניהם יחדו ואין מכבה.</P>
ישע	ב	1	הדבר אשר חזה ישעיהו בן-אמוץ על-יהודה וירושלם.
ישע	ב	2	והיה באחרית הימים נכון יהיה הר בית-יהוה בראש ההרים ונשא מגבעות ונהרו אליו כל-הגוים.
ישע	ב	3	והלכו עמים רבים ואמרו לכו ונעלה אל-הר-יהוה אל-בית אלהי יעקב וירנו מדרכיו ונלכה בארחתיו כי מציון תצא תורה ודבר-יהוה מירושלם.
ישע	ב	4	ושפט בין הגוים והוכיח לעמים רבים וכתתו חרבותם לאתים וחניתותיהם למזמרות לא-ישא גוי אל-גוי חרב ולא-ילמדו עוד מלחמה.</P>
ישע	ב	5	בית יעקב לכו ונלכה באור יהוה.
ישע	ב	6	כי נטשתה עמך בית יעקב כי מלאו מקדם ועננים כפלשתים ובילדי נכרים ישפיקו.
ישע	ב	7	ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו.
ישע	ב	8	ותמלא ארצו אלילים למעשה ידיו ישתחוו לאשר עשו אצבעתיו.
ישע	ב	9	וישח אדם וישפל-איש ואל-תשא להם.
ישע	ב	10	בוא בצור והטמן בעפר מפני פחד יהוה ומהדר גאנו.
ישע	ב	11	עיני גבהות אדם שפל ושח רום אנשים ונשגב יהוה לבדו ביום ההוא.</P>
ישע	ב	12	כי יום ליהוה צבאות על כל-גאה ורם ועל כל-נשא ושפל.
ישע	ב	13	ועל כל-ארזי הלבנון הרמים והנשאים ועל כל-אלוני הבשן.
ישע	ב	14	ועל כל-ההרים הרמים ועל כל-הגבעות הנשאות.
ישע	ב	15	ועל כל-מגדל גבה ועל כל-חומה בצורה.
ישע	ב	16	ועל כל-אניות תרשיש ועל כל-שכיות החמדה.
ישע	ב	17	ושח גבהות האדם ושפל רום אנשים ונשגב יהוה לבדו ביום ההוא.
ישע	ב	18	והאלילים כליל יחלף.
ישע	ב	19	ובאו במערות צרים ובמחלות עפר מפני פחד יהוה ומהדר גאונו בקומו לערץ הארץ.
ישע	ב	20	ביום ההוא ישליך האדם את אלילי כספו ואת אלילי זהבו אשר עשו-לו להשתחות לחפר פרות ולעטלפים.
ישע	ב	21	לבוא בנקרות הצרים ובסעפי הסלעים מפני פחד יהוה ומהדר גאונו בקומו לערץ הארץ.
ישע	ב	22	חדלו לכם מן-האדם אשר נשמה באפו כי-במה נחשב הוא.</P>
ישע	ג	1	כי הנה האדון יהוה צבאות מסיר מירושלם ומיהודה משען ומשענה כל משען-לחם וכל משען-מים.
ישע	ג	2	גבור ואיש מלחמה שופט ונביא וקסם וזקן.
ישע	ג	3	שר-חמשים ונשוא פנים ויועץ וחכם חרשים ונבון לחש.
ישע	ג	4	ונתתי נערים שריהם ותעלולים ימשלו-בם.
ישע	ג	5	ונגש העם איש באיש ואיש ברעהו ירהבו הנער בזקן והנקלה בנכבד.
ישע	ג	6	כי-יתפש איש באחיו בית אביו שמלה לכה קצין תהיה-לנו והמכשלה הזאת תחת ידך.
ישע	ג	7	ישא ביום ההוא לאמר לא-אהיה חבש ובביתי אין לחם ואין שמלה לא תשימני קצין עם.
ישע	ג	8	כי כשלה ירושלם ויהודה נפל כי-לשונם ומעלליהם אל-יהוה למרות עני כבודו.
ישע	ג	9	הכרת פניהם ענתה בם וחטאתם כסדם הגידו לא כחדו אוי לנפשם כי-גמלו להם רעה.
ישע	ג	10	אמרו צדיק כי-טוב כי-פרי מעלליהם יאכלו.
ישע	ג	11	אוי לרשע רע כי-גמול ידיו יעשה לו.
ישע	ג	12	עמי נגשיו מעולל ונשים משלו בו עמי מאשריך מתעים ודרך ארחתיך בלעו.</P>
ישע	ג	13	נצב לריב יהוה ועמד לדין עמים.
ישע	ג	14	יהוה במשפט יבוא עם-זקני עמו ושריו ואתם בערתם הכרם גזלת העני בבתיכם.
ישע	ג	15	מלכם תדכאו עמי ופני עניים תטחנו נאם-אדני יהוה צבאות.</P>
ישע	ג	16	ויאמר יהוה יען כי גבהו בנות ציון ותלכנה נטוות גרון ומשקרות עינים הלוך וטפף תלכנה וברגליהם תעכסנה.
ישע	ג	17	ושפח אדני קדקד בנות ציון ויהוה פתהן יערה.</P>
ישע	ג	18	ביום ההוא יסיר אדני את תפארת העכסים והשביסים והשהרנים.
ישע	ג	19	הנטיפות והשירות והרעלות.
ישע	ג	20	הפארים והצעדות והקשרים ובתי הנפש והלחשים.
ישע	ג	21	הטבעות ונזמי האף.
ישע	ג	22	המחלצות והמעטפות והמטפחות והחריטים.
ישע	ג	23	והגלינים והסדינים והצניפות והרדידים.
ישע	ג	24	והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק כי-תחת יפי.
ישע	ג	25	מתיך בחרב יפלו וגבורתך במלחמה.
ישע	ג	26	ואנו ואבלו פתחיה ונקתה לארץ תשב.</P>
ישע	ד	1	והחזיקו שבע נשים באיש אחד ביום ההוא לאמר לחמנו נאכל ושמלתנו נלבש רק יקרא שמך עלינו אסף חרפתנו.</P>
ישע	ד	2	ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל.
ישע	ד	3	והיה הנשאר בציון והנותר בירושלם קדוש יאמר לו כל-הכתוב לחיים בירושלם.
ישע	ד	4	אם רחץ אדני את צאת בנות-ציון ואת-דמי ירושלם ידיח מקרבה ברוח משפט וברוח בער.
ישע	ד	5	וברא יהוה על כל-מכון הר-ציון ועל-מקראה ענן יומם ועשן ונגה אש להבה לילה כי על-כל-כבוד חפה.
ישע	ד	6	וסכה תהיה לצל-יומם מחרב ולמחסה ולמסתור מזרם וממטר.</P>
ישע	ה	1	אשירה נא לידידי שירת דודי לכרמו כרם היה לידידי בקרן בן-שמן.
ישע	ה	2	ויעזקהו ויסקלהו ויטעהו שרק ויבן מגדל בתוכו וגם-יקב חצב בו ויקו לעשות ענבים ויעש באשים.
ישע	ה	3	ועתה יושב ירושלם ואיש יהודה שפטו-נא ביני ובין כרמי.
ישע	ה	4	מה-לעשות עוד לכרמי ולא עשיתי בו מדוע קויתי לעשות ענבים ויעש באשים.
ישע	ה	5	ועתה אודיעה-נא אתכם את אשר-אני עשה לכרמי הסר משוכתו והיה לבער פרץ גדרו והיה למרמס.
ישע	ה	6	ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר.
ישע	ה	7	כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה.</P>
ישע	ה	8	הוי מגיעי בית בבית שדה בשדה יקריבו עד אפס מקום והושבתם לבדכם בקרב הארץ.
ישע	ה	9	באזני יהוה צבאות אם-לא בתים רבים לשמה יהיו גדלים וטובים מאין יושב.
ישע	ה	10	כי עשרת צמדי-כרם יעשו בת אחת וזרע חמר יעשה איפה.</P>
ישע	ה	11	הוי משכימי בבקר שכר ירדפו מאחרי בנשף יין ידליקם.
ישע	ה	12	והיה כנור ונבל תף וחליל ויין משתיהם ואת פעל יהוה לא יביטו ומעשה ידיו לא ראו.
ישע	ה	13	לכן גלה עמי מבלי-דעת וכבודו מתי רעב והמונו צחה צמא.
ישע	ה	14	לכן הרחיבה שאול נפשה ופערה פיה לבלי-חק וירד הדרה והמונה ושאונה ועלז בה.
ישע	ה	15	וישח אדם וישפל-איש ועיני גבהים תשפלנה.
ישע	ה	16	ויגבה יהוה צבאות במשפט והאל הקדוש נקדש בצדקה.
ישע	ה	17	ורעו כבשים כדברם וחרבות מחים גרים יאכלו.</P>
ישע	ה	18	הוי משכי העון בחבלי השוא וכעבות העגלה חטאה.
ישע	ה	19	האמרים ימהר יחישה מעשהו למען נראה ותקרב ותבואה עצת קדוש ישראל ונדעה.</P>
ישע	ה	20	הוי האמרים לרע טוב ולטוב רע שמים חשך לאור ואור לחשך שמים מר למתוק ומתוק למר.</P>
ישע	ה	21	הוי חכמים בעיניהם ונגד פניהם נבנים.</P>
ישע	ה	22	הוי גבורים לשתות יין ואנשי-חיל למסך שכר.
ישע	ה	23	מצדיקי רשע עקב שחד וצדקת צדיקים יסירו ממנו.</P>
ישע	ה	24	לכן כאכל קש לשון אש וחשש להבה ירפה שרשם כמק יהיה ופרחם כאבק יעלה כי מאסו את תורת יהוה צבאות ואת אמרת קדוש-ישראל נאצו.
ישע	ה	25	על-כן חרה אף-יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל-זאת לא-שב אפו ועוד ידו נטויה.
ישע	ה	26	ונשא-נס לגוים מרחוק ושרק לו מקצה הארץ והנה מהרה קל יבוא.
ישע	ה	27	אין-עיף ואין-כושל בו לא ינום ולא יישן ולא נפתח אזור חלציו ולא נתק שרוך נעליו.
ישע	ה	28	אשר חציו שנונים וכל-קשתתיו דרכות פרסות סוסיו כצר נחשבו וגלגליו כסופה.
ישע	ה	29	שאגה לו כלביא ושאג ככפירים וינהם ויאחז טרף ויפליט ואין מציל.
ישע	ה	30	וינהם עליו ביום ההוא כנהמת-ים ונבט לארץ והנה-חשך צר ואור חשך בעריפיה.</P>
ישע	ו	1	בשנת-מות המלך עזיהו ואראה את-אדני ישב על-כסא רם ונשא ושוליו מלאים את-ההיכל.
ישע	ו	2	שרפים עמדים ממעל לו שש כנפים שש כנפים לאחד בשתים יכסה פניו ובשתים יכסה רגליו ובשתים יעופף.
ישע	ו	3	וקרא זה אל-זה ואמר קדוש קדוש קדוש יהוה צבאות מלא כל-הארץ כבודו.
ישע	ו	4	וינעו אמות הספים מקול הקורא והבית ימלא עשן.
ישע	ו	5	ואמר אוי-לי כי-נדמיתי כי איש טמא-שפתים אנכי ובתוך עם-טמא שפתים אנכי יושב כי את-המלך יהוה צבאות ראו עיני.
ישע	ו	6	ויעף אלי אחד מן-השרפים ובידו רצפה במלקחים לקח מעל המזבח.
ישע	ו	7	ויגע על-פי ויאמר הנה נגע זה על-שפתיך וסר עונך וחטאתך תכפר.
ישע	ו	8	ואשמע את-קול אדני אמר את-מי אשלח ומי ילך-לנו ואמר הנני שלחני.
ישע	ו	9	ויאמר לך ואמרת לעם הזה שמעו שמוע ואל-תבינו וראו ראו ואל-תדעו.
ישע	ו	10	השמן לב-העם הזה ואזניו הכבד ועיניו השע פן-יראה בעיניו ובאזניו ישמע ולבבו יבין ושב ורפא לו.
ישע	ו	11	ואמר עד-מתי אדני ויאמר עד אשר אם-שאו ערים מאין יושב ובתים מאין אדם והאדמה תשאה שממה.
ישע	ו	12	ורחק יהוה את-האדם ורבה העזובה בקרב הארץ.
ישע	ו	13	ועוד בה עשריה ושבה והיתה לבער כאלה וכאלון אשר בשלכת מצבת בם זרע קדש מצבתה.</P>
ישע	ז	1	ויהי בימי אחז בן-יותם בן-עזיהו מלך יהודה עלה רצין מלך-ארם ופקח בן-רמליהו מלך-ישראל ירושלם למלחמה עליה ולא יכל להלחם עליה.
ישע	ז	2	ויגד לבית דוד לאמר נחה ארם על-אפרים וינע לבבו ולבב עמו כנוע עצי-יער מפני-רוח.</P>
ישע	ז	3	ויאמר יהוה אל-ישעיהו צא-נא לקראת אחז אתה ושאר ישוב בנך אל-קצה תעלת הברכה העליונה אל-מסלת שדה כובס.
ישע	ז	4	ואמרת אליו השמר והשקט אל-תירא ולבבך אל-ירך משני זנבות האודים העשנים האלה בחרי-אף רצין וארם ובן-רמליהו.
ישע	ז	5	יען כי-יעץ עליך ארם רעה אפרים ובן-רמליהו לאמר.
ישע	ז	6	נעלה ביהודה ונקיצנה ונבקענה אלינו ונמליך מלך בתוכה את בן-טבאל.</P>
ישע	ז	7	כה אמר אדני יהוה לא תקום ולא תהיה.
ישע	ז	8	כי ראש ארם דמשק וראש דמשק רצין ובעוד ששים וחמש שנה יחת אפרים מעם.
ישע	ז	9	וראש אפרים שמרון וראש שמרון בן-רמליהו אם לא תאמינו כי לא תאמנו.</P>
ישע	ז	10	ויוסף יהוה דבר אל-אחז לאמר.
ישע	ז	11	שאל-לך אות מעם יהוה אלהיך העמק שאלה או הגבה למעלה.
ישע	ז	12	ויאמר אחז לא-אשאל ולא-אנסה את-יהוה.
ישע	ז	13	ויאמר שמעו-נא בית דוד המעט מכם הלאות אנשים כי תלאו גם את-אלהי.
ישע	ז	14	לכן יתן אדני הוא לכם אות הנה העלמה הרה וילדת בן וקראת שמו עמנו אל.
ישע	ז	15	חמאה ודבש יאכל לדעתו מאוס ברע ובחור בטוב.
ישע	ז	16	כי בטרם ידע הנער מאס ברע ובחר בטוב תעזב האדמה אשר אתה קץ מפני שני מלכיה.
ישע	ז	17	יביא יהוה עליך ועל-עמך ועל-בית אביך ימים אשר לא-באו למיום סור-אפרים מעל יהודה את מלך אשור.</P>
ישע	ז	18	והיה ביום ההוא ישרק יהוה לזבוב אשר בקצה יארי מצרים ולדבורה אשר בארץ אשור.
ישע	ז	19	ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים.
ישע	ז	20	ביום ההוא יגלח אדני בתער השכירה בעברי נהר במלך אשור את-הראש ושער הרגלים וגם את-הזקן תספה.</P>
ישע	ז	21	והיה ביום ההוא יחיה-איש עגלת בקר ושתי-צאן.
ישע	ז	22	והיה מרב עשות חלב יאכל חמאה כי-חמאה ודבש יאכל כל-הנותר בקרב הארץ.</P>
ישע	ז	23	והיה ביום ההוא יהיה כל-מקום אשר יהיה-שם אלף גפן באלף כסף לשמיר ולשית יהיה.
ישע	ז	24	בחצים ובקשת יבוא שמה כי-שמיר ושית תהיה כל-הארץ.
ישע	ז	25	וכל ההרים אשר במעדר יעדרון לא-תבוא שמה יראת שמיר ושית והיה למשלח שור ולמרמס שה.</P>
ישע	ח	1	ויאמר יהוה אלי קח-לך גליון גדול וכתב עליו בחרט אנוש למהר שלל חש בז.
ישע	ח	2	ואעידה לי עדים נאמנים את אוריה הכהן ואת-זכריהו בן יברכיהו.
ישע	ח	3	ואקרב אל-הנביאה ותהר ותלד בן ויאמר יהוה אלי קרא שמו מהר שלל חש בז.
ישע	ח	4	כי בטרם ידע הנער קרא אבי ואמי ישא את-חיל דמשק ואת שלל שמרון לפני מלך אשור.</P>
ישע	ח	5	ויסף יהוה דבר אלי עוד לאמר.
ישע	ח	6	יען כי מאס העם הזה את מי השלח ההלכים לאט ומשוש את-רצין ובן-רמליהו.
ישע	ח	7	ולכן הנה אדני מעלה עליהם את-מי הנהר העצומים והרבים את-מלך אשור ואת-כל-כבודו ועלה על-כל-אפיקיו והלך על-כל-גדותיו.
ישע	ח	8	וחלף ביהודה שטף ועבר עד-צואר יגיע והיה מטות כנפיו מלא רחב-ארצך עמנו אל.</P>
ישע	ח	9	רעו עמים וחתו והאזינו כל מרחקי-ארץ התאזרו וחתו התאזרו וחתו.
ישע	ח	10	עצו עצה ותפר דברו דבר ולא יקום כי עמנו אל.</P>
ישע	ח	11	כי כה אמר יהוה אלי כחזקת היד ויסרני מלכת בדרך העם-הזה לאמר.
ישע	ח	12	לא-תאמרון קשר לכל אשר-יאמר העם הזה קשר ואת-מוראו לא-תיראו ולא תעריצו.
ישע	ח	13	את-יהוה צבאות אתו תקדישו והוא מוראכם והוא מערצכם.
ישע	ח	14	והיה למקדש ולאבן נגף ולצור מכשול לשני בתי ישראל לפח ולמוקש ליושב ירושלם.
ישע	ח	15	וכשלו בם רבים ונפלו ונשברו ונוקשו ונלכדו.</P>
ישע	ח	16	צור תעודה חתום תורה בלמדי.
ישע	ח	17	וחכיתי ליהוה המסתיר פניו מבית יעקב וקויתי-לו.
ישע	ח	18	הנה אנכי והילדים אשר נתן-לי יהוה לאתות ולמופתים בישראל מעם יהוה צבאות השכן בהר ציון.</P>
ישע	ח	19	וכי-יאמרו אליכם דרשו אל-האבות ואל-הידענים המצפצפים והמהגים הלוא-עם אל-אלהיו ידרש בעד החיים אל-המתים.
ישע	ח	20	לתורה ולתעודה אם-לא יאמרו כדבר הזה אשר אין-לו שחר.
ישע	ח	21	ועבר בה נקשה ורעב והיה כי-ירעב והתקצף וקלל במלכו ובאלהיו ופנה למעלה.
ישע	ח	22	ואל-ארץ יביט והנה צרה וחשכה מעוף צוקה ואפלה מנדח.
ישע	ח	23	כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים.</P>
ישע	ט	1	העם ההלכים בחשך ראו אור גדול ישבי בארץ צלמות אור נגה עליהם.
ישע	ט	2	הרבית הגוי לא הגדלת השמחה שמחו לפניך כשמחת בקציר כאשר יגילו בחלקם שלל.
ישע	ט	3	כי את-על סבלו ואת מטה שכמו שבט הנגש בו החתת כיום מדין.
ישע	ט	4	כי כל-סאון סאן ברעש ושמלה מגוללה בדמים והיתה לשרפה מאכלת אש.
ישע	ט	5	כי-ילד ילד-לנו בן נתן-לנו ותהי המשרה על-שכמו ויקרא שמו פלא יועץ אל גבור אביעד שר-שלום.
ישע	ט	6	לםרבה המשרה ולשלום אין-קץ על-כסא דוד ועל-ממלכתו להכין אתה ולסעדה במשפט ובצדקה מעתה ועד-עולם קנאת יהוה צבאות תעשה-זאת.</P>
ישע	ט	7	דבר שלח אדני ביעקב ונפל בישראל.
ישע	ט	8	וידעו העם כלו אפרים ויושב שמרון בגאוה ובגדל לבב לאמר.
ישע	ט	9	לבנים נפלו וגזית נבנה שקמים גדעו וארזים נחליף.
ישע	ט	10	וישגב יהוה את-צרי רצין עליו ואת-איביו יסכסך.
ישע	ט	11	ארם מקדם ופלשתים מאחור ויאכלו את-ישראל בכל-פה בכל-זאת לא-שב אפו ועוד ידו נטויה.
ישע	ט	12	והעם לא-שב עד-המכהו ואת-יהוה צבאות לא דרשו.</P>
ישע	ט	13	ויכרת יהוה מישראל ראש וזנב כפה ואגמון יום אחד.
ישע	ט	14	זקן ונשוא-פנים הוא הראש ונביא מורה-שקר הוא הזנב.
ישע	ט	15	ויהיו מאשרי העם-הזה מתעים ומאשריו מבלעים.
ישע	ט	16	על-כן על-בחוריו לא-ישמח אדני ואת-יתמיו ואת-אלמנתיו לא ירחם כי כלו חנף ומרע וכל-פה דבר נבלה בכל-זאת לא-שב אפו ועוד ידו נטויה.
ישע	ט	17	כי-בערה כאש רשעה שמיר ושית תאכל ותצת בסבכי היער ויתאבכו גאות עשן.
ישע	ט	18	בעברת יהוה צבאות נעתם ארץ ויהי העם כמאכלת אש איש אל-אחיו לא יחמלו.
ישע	ט	19	ויגזר על-ימין ורעב ויאכל על-שמאול ולא שבעו איש בשר-זרעו יאכלו.
ישע	ט	20	מנשה את-אפרים ואפרים את-מנשה יחדו המה על-יהודה בכל-זאת לא-שב אפו ועוד ידו נטויה.</P>
ישע	טו	1	משא מואב כי בליל שדד ער מואב נדמה כי בליל שדד קיר-מואב נדמה.
ישע	טו	2	עלה הבית ודיבן הבמות לבכי על-נבו ועל מידבא מואב ייליל בכל-ראשיו קרחה כל-זקן גרועה.
ישע	טו	3	בחוצתיו חגרו שק על גגותיה וברחבתיה כלה ייליל ירד בבכי.
ישע	טו	4	ותזעק חשבון ואלעלה עד-יהץ נשמע קולם על-כן חלצי מואב יריעו נפשו ירעה לו.
ישע	טו	5	לבי למואב יזעק בריחה עד-צער עגלת שלשיה כי מעלה הלוחית בבכי יעלה-בו כי דרך חורנים זעקת-שבר יעערו.
ישע	טו	6	כי-מי נמרים משמות יהיו כי-יבש חציר כלה דשא ירק לא היה.
ישע	טו	7	על-כן יתרה עשה ופקדתם על נחל הערבים ישאום.
ישע	טו	8	כי-הקיפה הזעקה את-גבול מואב עד-אגלים יללתה ובאר אילים יללתה.
ישע	טו	9	כי מי דימון מלאו דם כי-אשית על-דימון נוספות לפליטת מואב אריה ולשארית אדמה.</P>
ישע	טז	1	שלחו-כר משל-ארץ מסלע מדברה אל-הר בת-ציון.
ישע	טז	2	והיה כעוף-נודד קן משלח תהיינה בנות מואב מעברת לארנון.
ישע	טז	3	הביאו עצה עשו פלילה שיתי כליל צלך בתוך צהרים סתרי נדחים נדד אל-תגלי.
ישע	טז	4	יגורו בך נדחי מואב הוי-סתר למו מפני שודד כי-אפס המץ כלה שד תמו רמס מן-הארץ.</P>
ישע	טז	5	והוכן בחסד כסא וישב עליו באמת באהל דוד שפט ודרש משפט ומהר צדק.
ישע	טז	6	שמענו גאון-מואב גא מאד גאותו וגאונו ועברתו לא-כן בדיו.
ישע	טז	7	לכן ייליל מואב למואב כלה ייליל לאשישי קיר-חרשת תהגו אך-נכאים.
ישע	טז	8	כי שדמות חשבון אמלל גפן שבמה בעלי גוים הלמו שרוקיה עד-יעזר נגעו תעו מדבר שלחותיה נטשו עברו ים.
ישע	טז	9	על-כן אבכה בבכי יעזר גפן שבמה אריוך דמעתי חשבון ואלעלה כי על-קיצך ועל-קצירך הידד נפל.
ישע	טז	10	ונאסף שמחה וגיל מן-הכרמל ובכרמים לא-ירנן לא ירעע יין ביקבים לא-ידרך הדרך הידד השבתי.
ישע	טז	11	על-כן מעי למואב ככנור יהמו וקרבי לקיר חרש.
ישע	טז	12	והיה כי-נראה כי-נלאה מואב על-הבמה ובא אל-מקדשו להתפלל ולא יוכל.</P>
ישע	טז	13	זה הדבר אשר דבר יהוה אל-מואב מאז.
ישע	טז	14	ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר.</P>
ישע	י	1	הוי החקקים חקקי-און ומכתבים עמל כתבו.
ישע	י	2	להטות מדין דלים ולגזל משפט עניי עמי להיות אלמנות שללם ואת-יתומים יבזו.
ישע	י	3	ומה-תעשו ליום פקדה ולשואה ממרחק תבוא על-מי תנוסו לעזרה ואנה תעזבו כבודכם.
ישע	י	4	בלתי כרע תחת אסיר ותחת הרוגים יפלו בכל-זאת לא-שב אפו ועוד ידו נטויה.</P>
ישע	י	5	הוי אשור שבט אפי ומטה-הוא בידם זעמי.
ישע	י	6	בגוי חנף אשלחנו ועל-עם עברתי אצונו לשלל שלל ולבז בז ולשימו מרמס כחמר חוצות.
ישע	י	7	והוא לא-כן ידמה ולבבו לא-כן יחשב כי להשמיד בלבבו ולהכרית גוים לא מעט.
ישע	י	8	כי יאמר הלא שרי יחדו מלכים.
ישע	י	9	הלא ככרכמיש כלנו אם-לא כארפד חמת אם-לא כדמשק שמרון.
ישע	י	10	כאשר מצאה ידי לממלכת האליל ופסיליהם מירושלם ומשמרון.
ישע	י	11	הלא כאשר עשיתי לשמרון ולאליליה כן אעשה לירושלם ולעצביה.</P>
ישע	י	12	והיה כי-יבצע אדני את-כל-מעשהו בהר ציון ובירושלם אפקד על-פרי-גדל לבב מלך-אשור ועל-תפארת רום עיניו.
ישע	י	13	כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם שושתי ואוריד כאביר יושבים.
ישע	י	14	ותמצא כקן ידי לחיל העמים וכאסף ביצים עזבות כל-הארץ אני אספתי ולא היה נדד כנף ופצה פה ומצפצף.
ישע	י	15	היתפאר הגרזן על החצב בו אם-יתגדל המשור על-מניפו כהניף שבט ואת-מרימיו כהרים מטה לא-עץ.</P>
ישע	י	16	לכן ישלח האדון יהוה צבאות במשמניו רזון ותחת כבדו יקד יקד כיקוד אש.
ישע	י	17	והיה אור-ישראל לאש וקדושו ללהבה ובערה ואכלה שיתו ושמירו ביום אחד.
ישע	י	18	וכבוד יערו וכרמלו מנפש ועד-בשר יכלה והיה כמסס נסס.
ישע	י	19	ושאר עץ יערו מספר יהיו ונער יכתבם.</P>
ישע	י	20	והיה ביום ההוא לא-יוסיף עוד שאר ישראל ופליטת בית-יעקב להשען על-מכהו ונשען על-יהוה קדוש ישראל באמת.
ישע	י	21	שאר ישוב שאר יעקב אל-אל גבור.
ישע	י	22	כי אם-יהיה עמך ישראל כחול הים שאר ישוב בו כליון חרוץ שוטף צדקה.
ישע	י	23	כי כלה ונחרצה אדני יהוה צבאות עשה בקרב כל-הארץ.</P>
ישע	י	24	לכן כה-אמר אדני יהוה צבאות אל-תירא עמי ישב ציון מאשור בשבט יככה ומטהו ישא-עליך בדרך מצרים.
ישע	י	25	כי-עוד מעט מזער וכלה זעם ואפי על-תבליתם.
ישע	י	26	ועורר עליו יהוה צבאות שוט כמכת מדין בצור עורב ומטהו על-הים ונשאו בדרך מצרים.
ישע	י	27	והיה ביום ההוא יסור סבלו מעל שכמך ועלו מעל צוארך וחבל על מפני-שמן.
ישע	י	28	בא על-עית עבר במגרון למכמש יפקיד כליו.
ישע	י	29	עברו מעברה גבע מלון לנו חרדה הרמה גבעת שאול נסה.
ישע	י	30	צהלי קולך בת-גלים הקשיבי לישה עניה ענתות.
ישע	י	31	נדדה מדמנה ישבי הגבים העיזו.
ישע	י	32	עוד היום בנב לעמד ינפף ידו הר בית-ציון גבעת ירושלם.</P>
ישע	י	33	הנה האדון יהוה צבאות מסעף פארה במערצה ורמי הקומה גדועים והגבהים ישפלו.
ישע	י	34	ונקף סבכי היער בברזל והלבנון באדיר יפול.</P>
ישע	יא	1	ויצא חטר מגזע ישי ונצר משרשיו יפרה.
ישע	יא	2	ונחה עליו רוח יהוה רוח חכמה ובינה רוח עצה וגבורה רוח דעת ויראת יהוה.
ישע	יא	3	והריחו ביראת יהוה ולא-למראה עיניו ישפוט ולא-למשמע אזניו יוכיח.
ישע	יא	4	ושפט בצדק דלים והוכיח במישור לענוי-ארץ והכה-ארץ בשבט פיו וברוח שפתיו ימית רשע.
ישע	יא	5	והיה צדק אזור מתניו והאמונה אזור חלציו.
ישע	יא	6	וגר זאב עם-כבש ונמר עם-גדי ירבץ ועגל וכפיר ומריא יחדו ונער קטן נהג בם.
ישע	יא	7	ופרה ודב תרעינה יחדו ירבצו ילדיהן ואריה כבקר יאכל-תבן.
ישע	יא	8	ושעשע יונק על-חר פתן ועל מאורת צפעוני גמול ידו הדה.
ישע	יא	9	לא-ירעו ולא-ישחיתו בכל-הר קדשי כי-מלאה הארץ דעה את-יהוה כמים לים מכסים.</P>
ישע	יא	10	והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד.</P>
ישע	יא	11	והיה ביום ההוא יוסיף אדני שנית ידו לקנות את-שאר עמו אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים.
ישע	יא	12	ונשא נס לגוים ואסף נדחי ישראל ונפצות יהודה יקבץ מארבע כנפות הארץ.
ישע	יא	13	וסרה קנאת אפרים וצררי יהודה יכרתו אפרים לא-יקנא את-יהודה ויהודה לא-יצר את-אפרים.
ישע	יא	14	ועפו בכתף פלשתים ימה יחדו יבזו את-בני-קדם אדום ומואב משלוח ידם ובני עמון משמעתם.
ישע	יא	15	והחרים יהוה את לשון ים-מצרים והניף ידו על-הנהר בעים רוחו והכהו לשבעה נחלים והדריך בנעלים.
ישע	יא	16	והיתה מסלה לשאר עמו אשר ישאר מאשור כאשר היתה לישראל ביום עלתו מארץ מצרים.</P>
ישע	יב	1	ואמרת ביום ההוא אודך יהוה כי אנפת בי ישב אפך ותנחמני.
ישע	יב	2	הנה אל ישועתי אבטח ולא אפחד כי-עזי וזמרת יה יהוה ויהי-לי לישועה.
ישע	יב	3	ושאבתם-מים בששון ממעיני הישועה.
ישע	יב	4	ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו.
ישע	יב	5	זמרו יהוה כי גאות עשה מידעת זאת בכל-הארץ.
ישע	יב	6	צהלי ורני יושבת ציון כי-גדול בקרבך קדוש ישראל.</P>
ישע	יג	1	משא בבל אשר חזה ישעיהו בן-אמוץ.
ישע	יג	2	על הר-נשפה שאו-נס הרימו קול להם הניפו יד ויבאו פתחי נדיבים.
ישע	יג	3	אני צויתי למקדשי גם קראתי גבורי לאפי עליזי גאותי.
ישע	יג	4	קול המון בהרים דמות עם-רב קול שאון ממלכות גוים נאספים יהוה צבאות מפקד צבא מלחמה.
ישע	יג	5	באים מארץ מרחק מקצה השמים יהוה וכלי זעמו לחבל כל-הארץ.</P>
ישע	יג	6	הילילו כי קרוב יום יהוה כשד משדי יבוא.
ישע	יג	7	על-כן כל-ידים תרפינה וכל-לבב אנוש ימס.
ישע	יג	8	ונבהלו צירים וחבלים יאחזון כיולדה יחילון איש אל-רעהו יתמהו פני להבים פניהם.
ישע	יג	9	הנה יום-יהוה בא אכזרי ועברה וחרון אף לשום הארץ לשמה וחטאיה ישמיד ממנה.
ישע	יג	10	כי-כוכבי השמים וכסיליהם לא יהלו אורם חשך השמש בצאתו וירח לא-יגיה אורו.
ישע	יג	11	ופקדתי על-תבל רעה ועל-רשעים עונם והשבתי גאון זדים וגאות עריצים אשפיל.
ישע	יג	12	אוקיר אנוש מפז ואדם מכתם אופיר.
ישע	יג	13	על-כן שמים ארגיז ותרעש הארץ ממקומה בעברת יהוה צבאות וביום חרון אפו.
ישע	יג	14	והיה כצבי מדח וכצאן ואין מקבץ איש אל-עמו יפנו ואיש אל-ארצו ינוסו.
ישע	יג	15	כל-הנמצא ידקר וכל-הנספה יפול בחרב.
ישע	יג	16	ועלליהם ירטשו לעיניהם ישסו בתיהם ונשיהם תשגלנה.
ישע	יג	17	הנני מעיר עליהם את-מדי אשר-כסף לא יחשבו וזהב לא יחפצו-בו.
ישע	יג	18	וקשתות נערים תרטשנה ופרי-בטן לא ירחמו על-בנים לא-תחוס עינם.
ישע	יג	19	והיתה בבל צבי ממלכות תפארת גאון כשדים כמהפכת אלהים את-סדם ואת-עמרה.
ישע	יג	20	לא-תשב לנצח ולא תשכן עד-דור ודור ולא-יהל שם ערבי ורעים לא-ירבצו שם.
ישע	יג	21	ורבצו-שם ציים ומלאו בתיהם אחים ושכנו שם בנות יענה ושעירים ירקדו-שם.
ישע	יג	22	וענה איים באלמנותיו ותנים בהיכלי ענג וקרוב לבוא עתה וימיה לא ימשכו.</P>
ישע	יד	1	כי ירחם יהוה את-יעקב ובחר עוד בישראל והניחם על-אדמתם ונלוה הגר עליהם ונספחו על-בית יעקב.
ישע	יד	2	ולקחום עמים והביאום אל-מקומם והתנחלום בית-ישראל על אדמת יהוה לעבדים ולשפחות והיו שבים לשביהם ורדו בנגשיהם.</P>
ישע	יד	3	והיה ביום הניח יהוה לך מעצבך ומרגזך ומן-העבדה הקשה אשר עבד-בך.
ישע	יד	4	ונשאת המשל הזה על-מלך בבל ואמרת איך שבת נגש שבתה מדהבה.
ישע	יד	5	שבר יהוה מטה רשעים שבט משלים.
ישע	יד	6	מכה עמים בעברה מכת בלתי סרה רדה באף גוים מרדף בלי חשך.
ישע	יד	7	נחה שקטה כל-הארץ פצחו רנה.
ישע	יד	8	גם-ברושים שמחו לך ארזי לבנון מאז שכבת לא-יעלה הכרת עלינו.
ישע	יד	9	שאול מתחת רגזה לך לקראת בואך עורר לך רפאים כל-עתודי ארץ הקים מכסאותם כל מלכי גוים.
ישע	יד	10	כלם יענו ויאמרו אליך גם-אתה חלית כמונו אלינו נמשלת.
ישע	יד	11	הורד שאול גאונך המית נבליך תחתיך יצע רמה ומכסיך תולעה.
ישע	יד	12	איך נפלת משמים הילל בן-שחר נגדעת לארץ חולש על-גוים.
ישע	יד	13	ואתה אמרת בלבבך השמים אעלה ממעל לכוכבי-אל ארים כסאי ואשב בהר-מועד בירכתי צפון.
ישע	יד	14	אעלה על-במתי עב אדמה לעליון.
ישע	יד	15	אך אל-שאול תורד אל-ירכתי-בור.
ישע	יד	16	ראיך אליך ישגיחו אליך יתבוננו הזה האיש מרגיז הארץ מרעיש ממלכות.
ישע	יד	17	שם תבל כמדבר ועריו הרס אסיריו לא-פתח ביתה.
ישע	יד	18	כל-מלכי גוים כלם שכבו בכבוד איש בביתו.
ישע	יד	19	ואתה השלכת מקברך כנצר נתעב לבוש הרגים מטעני חרב יורדי אל-אבני-בור כפגר מובס.
ישע	יד	20	לא-תחד אתם בקבורה כי-ארצך שחת עמך הרגת לא-יקרא לעולם זרע מרעים.
ישע	יד	21	הכינו לבניו מטבח בעון אבותם בל-יקמו וירשו ארץ ומלאו פני-תבל ערים.
ישע	יד	22	וקמתי עליהם נאם יהוה צבאות והכרתי לבבל שם ושאר ונין ונכד נאם-יהוה.
ישע	יד	23	ושמתיה למורש קפד ואגמי-מים וטאטאתיה במטאטא השמד נאם יהוה צבאות.</P>
ישע	יד	24	נשבע יהוה צבאות לאמר אם-לא כאשר דמיתי כן היתה וכאשר יעצתי היא תקום.
ישע	יד	25	לשבר אשור בארצי ועל-הרי אבוסנו וסר מעליהם עלו וסבלו מעל שכמו יסור.
ישע	יד	26	זאת העצה היעוצה על-כל-הארץ וזאת היד הנטויה על-כל-הגוים.
ישע	יד	27	כי-יהוה צבאות יעץ ומי יפר וידו הנטויה ומי ישיבנה.</P>
ישע	יד	28	בשנת-מות המלך אחז היה המשא הזה.
ישע	יד	29	אל-תשמחי פלשת כלך כי נשבר שבט מכך כי-משרש נחש יצא צפע ופריו שרף מעופף.
ישע	יד	30	ורעו בכורי דלים ואביונים לבטח ירבצו והמתי ברעב שרשך ושאריתך יהרג.
ישע	יד	31	הילילי שער זעקי-עיר נמוג פלשת כלך כי מצפון עשן בא ואין בודד במועדיו.
ישע	יד	32	ומה-יענה מלאכי-גוי כי יהוה יסד ציון ובה יחסו עניי עמו.</P>
ישע	יז	1	משא דמשק הנה דמשק מוסר מעיר והיתה מעי מפלה.
ישע	יז	2	עזבות ערי ערער לעדרים תהיינה ורבצו ואין מחריד.
ישע	יז	3	ונשבת מבצר מאפרים וממלכה מדמשק ושאר ארם ככבוד בני-ישראל יהיו נאם יהוה צבאות.</P>
ישע	יז	4	והיה ביום ההוא ידל כבוד יעקב ומשמן בשרו ירזה.
ישע	יז	5	והיה כאסף קציר קמה וזרעו שבלים יקצור והיה כמלקט שבלים בעמק רפאים.
ישע	יז	6	ונשאר-בו עוללת כנקף זית שנים שלשה גרגרים בראש אמיר ארבעה חמשה בסעפיה פריה נאם-יהוה אלהי ישראל.
ישע	יז	7	ביום ההוא ישעה האדם על-עשהו ועיניו אל-קדוש ישראל תראינה.
ישע	יז	8	ולא ישעה אל-המזבחות מעשה ידיו ואשר עשו אצבעתיו לא יראה והאשרים והחמנים.</P>
ישע	יז	9	ביום ההוא יהיו ערי מעזו כעזובת החרש והאמיר אשר עזבו מפני בני ישראל והיתה שממה.
ישע	יז	10	כי שכחת אלהי ישעך וצור מעזך לא זכרת על-כן תטעי נטעי נעמנים וזמרת זר תזרענו.
ישע	יז	11	ביום נטעך תשגשגי ובבקר זרעך תפריחי נד קציר ביום נחלה וכאב אנוש.</P>
ישע	יז	12	הוי המון עמים רבים כהמות ימים יהמיון ושאון לאמים כשאון מים כבירים ישאון.
ישע	יז	13	לאמים כשאון מים רבים ישאון וגער בו ונס ממרחק ורדף כמץ הרים לפני-רוח וכגלגל לפני סופה.
ישע	יז	14	לעת ערב והנה בלהה בטרם בקר איננו זה חלק שוסינו וגורל לבזזינו.</P>
ישע	יח	1	הוי ארץ צלצל כנפים אשר מעבר לנהרי-כוש.
ישע	יח	2	השלח בים צירים ובכלי-גמא על-פני-מים לכו מלאכים קלים אל-גוי ממשך ומורט אל-עם נורא מן-הוא והלאה גוי קו-קו ומבוסה אשר-בזאו נהרים ארצו.
ישע	יח	3	כל-ישבי תבל ושכני ארץ כנשא-נס הרים תראו וכתקע שופר תשמעו.</P>
ישע	יח	4	כי כה אמר יהוה אלי אשקוטה ואביטה במכוני כחם צח עלי-אור כעב טל בחם קציר.
ישע	יח	5	כי-לפני קציר כתם-פרח ובסר גמל יהיה נצה וכרת הזלזלים במזמרות ואת-הנטישות הסיר התז.
ישע	יח	6	יעזבו יחדו לעיט הרים ולבהמת הארץ וקץ עליו העיט וכל-בהמת הארץ עליו תחרף.</P>
ישע	יח	7	בעת ההיא יובל-שי ליהוה צבאות עם ממשך ומורט ומעם נורא מן-הוא והלאה גוי קו-קו ומבוסה אשר בזאו נהרים ארצו אל-מקום שם-יהוה צבאות הר-ציון.</P>
ישע	יט	1	משא מצרים הנה יהוה רכב על-עב קל ובא מצרים ונעו אלילי מצרים מפניו ולבב מצרים ימס בקרבו.
ישע	יט	2	וסכסכתי מצרים במצרים ונלחמו איש-באחיו ואיש ברעהו עיר בעיר ממלכה בממלכה.
ישע	יט	3	ונבקה רוח-מצרים בקרבו ועצתו אבלע ודרשו אל-האלילים ואל-האטים ואל-האבות ואל-הידענים.
ישע	יט	4	וסכרתי את-מצרים ביד אדנים קשה ומלך עז ימשל-בם נאם האדון יהוה צבאות.
ישע	יט	5	ונשתו-מים מהים ונהר יחרב ויבש.
ישע	יט	6	והאזניחו נהרות דללו וחרבו יארי מצור קנה וסוף קמלו.
ישע	יט	7	ערות על-יאור על-פי יאור וכל מזרע יאור ייבש נדף ואיננו.
ישע	יט	8	ואנו הדיגים ואבלו כל-משליכי ביאור חכה ופרשי מכמרת על-פני-מים אמללו.
ישע	יט	9	ובשו עבדי פשתים שריקות וארגים חורי.
ישע	יט	10	והיו שתתיה מדכאים כל-עשי שכר אגמי-נפש.
ישע	יט	11	אך-אולים שרי צען חכמי יעצי פרעה עצה נבערה איך תאמרו אל-פרעה בן-חכמים אני בן-מלכי-קדם.
ישע	יט	12	אים אפוא חכמיך ויגידו נא לך וידעו מה-יעץ יהוה צבאות על-מצרים.
ישע	יט	13	נואלו שרי צען נשאו שרי נף התעו את-מצרים פנת שבטיה.
ישע	יט	14	יהוה מסך בקרבה רוח עועים והתעו את-מצרים בכל-מעשהו כהתעות שכור בקיאו.
ישע	יט	15	ולא-יהיה למצרים מעשה אשר יעשה ראש וזנב כפה ואגמון.
ישע	יט	16	ביום ההוא יהיה מצרים כנשים וחרד ופחד מפני תנופת יד-יהוה צבאות אשר-הוא מניף עליו.
ישע	יט	17	והיתה אדמת יהודה למצרים לחגא כל אשר יזכיר אתה אליו יפחד מפני עצת יהוה צבאות אשר-הוא יועץ עליו.</P>
ישע	יט	18	ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות עיר ההרס יאמר לאחת.</P>
ישע	יט	19	ביום ההוא יהיה מזבח ליהוה בתוך ארץ מצרים ומצבה אצל-גבולה ליהוה.
ישע	יט	20	והיה לאות ולעד ליהוה צבאות בארץ מצרים כי-יצעקו אל-יהוה מפני לחצים וישלח להם מושיע ורב והצילם.
ישע	יט	21	ונודע יהוה למצרים וידעו מצרים את-יהוה ביום ההוא ועבדו זבח ומנחה ונדרו-נדר ליהוה ושלמו.
ישע	יט	22	ונגף יהוה את-מצרים נגף ורפוא ושבו עד-יהוה ונעתר להם ורפאם.</P>
ישע	יט	23	ביום ההוא תהיה מסלה ממצרים אשורה ובא-אשור במצרים ומצרים באשור ועבדו מצרים את-אשור.</P>
ישע	יט	24	ביום ההוא יהיה ישראל שלישיה למצרים ולאשור ברכה בקרב הארץ.
ישע	יט	25	אשר ברכו יהוה צבאות לאמר ברוך עמי מצרים ומעשה ידי אשור ונחלתי ישראל.</P>
ישע	כ	1	בשנת בא תרתן אשדודה בשלח אתו סרגון מלך אשור וילחם באשדוד וילכדה.
ישע	כ	2	בעת ההיא דבר יהוה ביד ישעיהו בן-אמוץ לאמר לך ופתחת השק מעל מתניך ונעלך תחלץ מעל רגליך ויעש כן הלך ערום ויחף.</P>
ישע	כ	3	ויאמר יהוה כאשר הלך עבדי ישעיהו ערום ויחף שלש שנים אות ומופת על-מצרים ועל-כוש.
ישע	כ	4	כן ינהג מלך-אשור את-שבי מצרים ואת-גלות כוש נערים וזקנים ערום ויחף וחשופי שת ערות מצרים.
ישע	כ	5	וחתו ובשו מכוש מבטם ומן-מצרים תפארתם.
ישע	כ	6	ואמר ישב האי הזה ביום ההוא הנה-כה מבטנו אשר-נסנו שם לעזרה להנצל מפני מלך אשור ואיך נמלט אנחנו.</P>
ישע	כא	1	משא מדבר-ים כסופות בנגב לחלף ממדבר בא מארץ נוראה.
ישע	כא	2	חזות קשה הגד-לי הבוגד בוגד והשודד שודד עלי עילם צורי מדי כל-אנחתה השבתי.
ישע	כא	3	על-כן מלאו מתני חלחלה צירים אחזוני כצירי יולדה נעויתי משמע נבהלתי מראות.
ישע	כא	4	תעה לבבי פלצות בעתתני את נשף חשקי שם לי לחרדה.
ישע	כא	5	ערך השלחן צפה הצפית אכול שתה קומו השרים משחו מגן.</P>
ישע	כא	6	כי כה אמר אלי אדני לך העמד המצפה אשר יראה יגיד.
ישע	כא	7	וראה רכב צמד פרשים רכב חמור רכב גמל והקשיב קשב רב-קשב.
ישע	כא	8	ויקרא אריה על-מצפה אדני אנכי עמד תמיד יומם ועל-משמרתי אנכי נצב כל-הלילות.
ישע	כא	9	והנה-זה בא רכב איש צמד פרשים ויען ויאמר נפלה נפלה בבל וכל-פסילי אלהיה שבר לארץ.
ישע	כא	10	מדשתי ובן-גרני אשר שמעתי מאת יהוה צבאות אלהי ישראל הגדתי לכם.</P>
ישע	כא	11	משא דומה אלי קרא משעיר שמר מה-מלילה שמר מה-מליל.
ישע	כא	12	אמר שמר אתה בקר וגם-לילה אם-תבעיון בעיו שבו אתיו.</P>
ישע	כא	13	משא בערב ביער בערב תלינו ארחות דדנים.
ישע	כא	14	לקראת צמא התיו מים ישבי ארץ תימא בלחמו קדמו נדד.
ישע	כא	15	כי-מפני חרבות נדדו מפני חרב נטושה ומפני קשת דרוכה ומפני כבד מלחמה.</P>
ישע	כא	16	כי-כה אמר אדני אלי בעוד שנה כשני שכיר וכלה כל-כבוד קדר.
ישע	כא	17	ושאר מספר-קשת גבורי בני-קדר ימעטו כי יהוה אלהי-ישראל דבר.</P>
ישע	כב	1	משא גיא חזיון מה-לך אפוא כי-עלית כלך לגגות.
ישע	כב	2	תשאות מלאה עיר הומיה קריה עליזה חלליך לא חללי-חרב ולא מתי מלחמה.
ישע	כב	3	כל-קציניך נדדו-יחד מקשת אסרו כל-נמצאיך אסרו יחדו מרחוק ברחו.
ישע	כב	4	על-כן אמרתי שעו מני אמרר בבכי אל-תאיצו לנחמני על-שד בת-עמי.
ישע	כב	5	כי יום מהומה ומבוסה ומבוכה לאדני יהוה צבאות בגיא חזיון מקרקר קר ושוע אל-ההר.
ישע	כב	6	ועילם נשא אשפה ברכב אדם פרשים וקיר ערה מגן.
ישע	כב	7	ויהי מבחר-עמקיך מלאו רכב והפרשים שת שתו השערה.
ישע	כב	8	ויגל את מסך יהודה ותבט ביום ההוא אל-נשק בית היער.
ישע	כב	9	ואת בקיעי עיר-דוד ראיתם כי-רבו ותקבצו את-מי הברכה התחתונה.
ישע	כב	10	ואת-בתי ירושלם ספרתם ותתצו הבתים לבצר החומה.
ישע	כב	11	ומקוה עשיתם בין החמתים למי הברכה הישנה ולא הבטתם אל-עשיה ויצרה מרחוק לא ראיתם.
ישע	כב	12	ויקרא אדני יהוה צבאות ביום ההוא לבכי ולמספד ולקרחה ולחגר שק.
ישע	כב	13	והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות.
ישע	כב	14	ונגלה באזני יהוה צבאות אם-יכפר העון הזה לכם עד-תמתון אמר אדני יהוה צבאות.</P>
ישע	כב	15	כה אמר אדני יהוה צבאות לך-בא אל-הסכן הזה על-שבנא אשר על-הבית.
ישע	כב	16	מה-לך פה ומי לך פה כי-חצבת לך פה קבר חצבי מרום קברו חקקי בסלע משכן לו.
ישע	כב	17	הנה יהוה מטלטלך טלטלה גבר ועטך עטה.
ישע	כב	18	צנוף יצנפך צנפה כדור אל-ארץ רחבת ידים שמה תמות ושמה מרכבות כבודך קלון בית אדניך.
ישע	כב	19	והדפתיך ממצבך וממעמדך יהרסך.
ישע	כב	20	והיה ביום ההוא וקראתי לעבדי לאליקים בן-חלקיהו.
ישע	כב	21	והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה.
ישע	כב	22	ונתתי מפתח בית-דוד על-שכמו ופתח ואין סגר וסגר ואין פתח.
ישע	כב	23	ותקעתיו יתד במקום נאמן והיה לכסא כבוד לבית אביו.
ישע	כב	24	ותלו עליו כל כבוד בית-אביו הצאצאים והצפעות כל כלי הקטן מכלי האגנות ועד כל-כלי הנבלים.
ישע	כב	25	ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר-עליה כי יהוה דבר.</P>
ישע	כג	1	משא צר הילילו אניות תרשיש כי-שדד מבית מבוא מארץ כתים נגלה-למו.
ישע	כג	2	דמו ישבי אי סחר צידון עבר ים מלאוך.
ישע	כג	3	ובמים רבים זרע שחר קציר יאור תבואתה ותהי סחר גוים.
ישע	כג	4	בושי צידון כי-אמר ים מעוז הים לאמר לא-חלתי ולא-ילדתי ולא גדלתי בחורים רוממתי בתולות.
ישע	כג	5	כאשר-שמע למצרים יחילו כשמע צר.
ישע	כג	6	עברו תרשישה הילילו ישבי אי.
ישע	כג	7	הזאת לכם עליזה מימי-קדם קדמתה יבלוה רגליה מרחוק לגור.
ישע	כג	8	מי יעץ זאת על-צר המעטירה אשר סחריה שרים כנעניה נכבדי-ארץ.
ישע	כג	9	יהוה צבאות יעצה לחלל גאון כל-צבי להקל כל-נכבדי-ארץ.
ישע	כג	10	עברי ארצך כיאר בת-תרשיש אין מזח עוד.
ישע	כג	11	ידו נטה על-הים הרגיז ממלכות יהוה צוה אל-כנען לשמד מעזניה.
ישע	כג	12	ויאמר לא-תוסיפי עוד לעלוז המעשקה בתולת בת-צידון כתיים קומי עברי גם-שם לא-ינוח לך.
ישע	כג	13	הן ארץ כשדים זה העם לא היה אשור יסדה לציים הקימו בחיניו עררו ארמנותיה שמה למפלה.
ישע	כג	14	הילילו אניות תרשיש כי שדד מעזכן.</P>
ישע	כג	15	והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה.
ישע	כג	16	קחי כנור סבי עיר זונה נשכחה היטיבי נגן הרבי-שיר למען תזכרי.
ישע	כג	17	והיה מקץ שבעים שנה יפקד יהוה את-צר ושבה לאתננה וזנתה את-כל-ממלכות הארץ על-פני האדמה.
ישע	כג	18	והיה סחרה ואתננה קדש ליהוה לא יאצר ולא יחסן כי לישבים לפני יהוה יהיה סחרה לאכל לשבעה ולמכסה עתיק.</P>
ישע	כד	1	הנה יהוה בוקק הארץ ובולקה ועוה פניה והפיץ ישביה.
ישע	כד	2	והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו.
ישע	כד	3	הבוק תבוק הארץ והבוז תבוז כי יהוה דבר את-הדבר הזה.
ישע	כד	4	אבלה נבלה הארץ אמללה נבלה תבל אמללו מרום עם-הארץ.
ישע	כד	5	והארץ חנפה תחת ישביה כי-עברו תורת חלפו חק הפרו ברית עולם.
ישע	כד	6	על-כן אלה אכלה ארץ ויאשמו ישבי בה על-כן חרו ישבי ארץ ונשאר אנוש מזער.
ישע	כד	7	אבל תירוש אמללה-גפן נאנחו כל-שמחי-לב.
ישע	כד	8	שבת משוש תפים חדל שאון עליזים שבת משוש כנור.
ישע	כד	9	בשיר לא ישתו-יין ימר שכר לשתיו.
ישע	כד	10	נשברה קרית-תהו סגר כל-בית מבוא.
ישע	כד	11	צוחה על-היין בחוצות ערבה כל-שמחה גלה משוש הארץ.
ישע	כד	12	נשאר בעיר שמה ושאיה יכת-שער.
ישע	כד	13	כי כה יהיה בקרב הארץ בתוך העמים כנקף זית כעוללת אם-כלה בציר.
ישע	כד	14	המה ישאו קולם ירנו בגאון יהוה צהלו מים.
ישע	כד	15	על-כן בארים כבדו יהוה באיי הים שם יהוה אלהי ישראל.</P>
ישע	כד	16	מכנף הארץ זמרת שמענו צבי לצדיק ואמר רזי-לי רזי-לי אוי לי בגדים בגדו ובגד בוגדים בגדו.
ישע	כד	17	פחד ופחת ופח עליך יושב הארץ.
ישע	כד	18	והיה הנס מקול הפחד יפל אל-הפחת והעולה מתוך הפחת ילכד בפח כי-ארבות ממרום נפתחו וירעשו מוסדי ארץ.
ישע	כד	19	רעה התרעעה הארץ פור התפוררה ארץ מוט התמוטטה ארץ.
ישע	כד	20	נוע תנוע ארץ כשכור והתנודדה כמלונה וכבד עליה פשעה ונפלה ולא-תסיף קום.</P>
ישע	כד	21	והיה ביום ההוא יפקד יהוה על-צבא המרום במרום ועל-מלכי האדמה על-האדמה.
ישע	כד	22	ואספו אספה אסיר על-בור וסגרו על-מסגר ומרב ימים יפקדו.
ישע	כד	23	וחפרה הלבנה ובושה החמה כי-מלך יהוה צבאות בהר ציון ובירושלם ונגד זקניו כבוד.</P>
ישע	כה	1	יהוה אלהי אתה ארוממך אודה שמך כי עשית פלא עצות מרחוק אמונה אמן.
ישע	כה	2	כי שמת מעיר לגל קריה בצורה למפלה ארמון זרים מעיר לעולם לא יבנה.
ישע	כה	3	על-כן יכבדוך עם-עז קרית גוים עריצים ייראוך.
ישע	כה	4	כי-היית מעוז לדל מעוז לאביון בצר-לו מחסה מזרם צל מחרב כי רוח עריצים כזרם קיר.
ישע	כה	5	כחרב בציון שאון זרים תכניע חרב בצל עב זמיר עריצים יענה.</P>
ישע	כה	6	ועשה יהוה צבאות לכל-העמים בהר הזה משתה שמנים משתה שמרים שמנים ממחים שמרים מזקקים.
ישע	כה	7	ובלע בהר הזה פני-הלוט הלוט על-כל-העמים והמסכה הנסוכה על-כל-הגוים.
ישע	כה	8	בלע המות לנצח ומחה אדני יהוה דמעה מעל כל-פנים וחרפת עמו יסיר מעל כל-הארץ כי יהוה דבר.</P>
ישע	כה	9	ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו.
ישע	כה	10	כי-תנוח יד-יהוה בהר הזה ונדוש מואב תחתיו כהדוש מתבן במי מדמנה.
ישע	כה	11	ופרש ידיו בקרבו כאשר יפרש השחה לשחות והשפיל גאותו עם ארבות ידיו.
ישע	כה	12	ומבצר משגב חומתיך השח השפיל הגיע לארץ עד-עפר.</P>
ישע	כו	1	ביום ההוא יושר השיר-הזה בארץ יהודה עיר עז-לנו ישועה ישית חומות וחל.
ישע	כו	2	פתחו שערים ויבא גוי-צדיק שמר אמנים.
ישע	כו	3	יצר סמוך תצר שלום שלום כי בך בטוח.
ישע	כו	4	בטחו ביהוה עדי-עד כי ביה יהוה צור עולמים.
ישע	כו	5	כי השח ישבי מרום קריה נשגבה ישפילנה ישפילה עד-ארץ יגיענה עד-עפר.
ישע	כו	6	תרמסנה רגל רגלי עני פעמי דלים.
ישע	כו	7	ארח לצדיק מישרים ישר מעגל צדיק תפלס.
ישע	כו	8	אף ארח משפטיך יהוה קוינוך לשמך ולזכרך תאות-נפש.
ישע	כו	9	נפשי אויתיך בלילה אף-רוחי בקרבי אשחרך כי כאשר משפטיך לארץ צדק למדו ישבי תבל.
ישע	כו	10	יחן רשע בל-למד צדק בארץ נכחות יעול ובל-יראה גאות יהוה.</P>
ישע	כו	11	יהוה רמה ידך בל-יחזיון יחזו ויבשו קנאת-עם אף-אש צריך תאכלם.</P>
ישע	כו	12	יהוה תשפת שלום לנו כי גם כל-מעשינו פעלת לנו.</P>
ישע	כו	13	יהוה אלהינו בעלונו אדנים זולתך לבד-בך נזכיר שמך.
ישע	כו	14	מתים בל-יחיו רפאים בל-יקמו לכן פקדת ותשמידם ותאבד כל-זכר למו.
ישע	כו	15	יספת לגוי יהוה יספת לגוי נכבדת רחקת כל-קצוי-ארץ.</P>
ישע	כו	16	יהוה בצר פקדוך צקון לחש מוסרך למו.
ישע	כו	17	כמו הרה תקריב ללדת תחיל תזעק בחבליה כן היינו מפניך יהוה.
ישע	כו	18	הרינו חלנו כמו ילדנו רוח ישועת בל-נעשה ארץ ובל-יפלו ישבי תבל.
ישע	כו	19	יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל.</P>
ישע	כו	20	לך עמי בא בחדריך וסגר דלתיך בעדך חבי כמעט-רגע עד-יעבור-זעם.
ישע	כו	21	כי-הנה יהוה יצא ממקומו לפקד עון ישב-הארץ עליו וגלתה הארץ את-דמיה ולא-תכסה עוד על-הרוגיה.</P>
ישע	כז	1	ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את-התנין אשר בים.</P>
ישע	כז	2	ביום ההוא כרם חמד ענו-לה.
ישע	כז	3	אני יהוה נצרה לרגעים אשקנה פן יפקד עליה לילה ויום אצרנה.
ישע	כז	4	חמה אין לי מי-יתנני שמיר שית במלחמה אפשעה בה אציתנה יחד.
ישע	כז	5	או יחזק במעוזי יעשה שלום לי שלום יעשה-לי.
ישע	כז	6	הבאים ישרש יעקב יציץ ופרח ישראל ומלאו פני-תבל תנובה.</P>
ישע	כז	7	הכמכת מכהו הכהו אם-כהרג הרגיו הרג.
ישע	כז	8	בסאסאה בשלחה תריבנה הגה ברוחו הקשה ביום קדים.
ישע	כז	9	לכן בזאת יכפר עון-יעקב וזה כל-פרי הסר חטאתו בשומו כל-אבני מזבח כאבני-גר מנפצות לא-יקמו אשרים וחמנים.
ישע	כז	10	כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה.
ישע	כז	11	ביבש קצירה תשברנה נשים באות מאירות אותה כי לא עם-בינות הוא על-כן לא-ירחמנו עשהו ויצרו לא יחננו.</P>
ישע	כז	12	והיה ביום ההוא יחבט יהוה משבלת הנהר עד-נחל מצרים ואתם תלקטו לאחד אחד בני ישראל.</P>
ישע	כז	13	והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם.</P>
ישע	כח	1	הוי עטרת גאות שכרי אפרים וציץ נבל צבי תפארתו אשר על-ראש גיא-שמנים הלומי יין.
ישע	כח	2	הנה חזק ואמץ לאדני כזרם ברד שער קטב כזרם מים כבירים שטפים הניח לארץ ביד.
ישע	כח	3	ברגלים תרמסנה עטרת גאות שכורי אפרים.
ישע	כח	4	והיתה ציצת נבל צבי תפארתו אשר על-ראש גיא שמנים כבכורה בטרם קיץ אשר יראה הראה אותה בעודה בכפו יבלענה.</P>
ישע	כח	5	ביום ההוא יהיה יהוה צבאות לעטרת צבי ולצפירת תפארה לשאר עמו.
ישע	כח	6	ולרוח משפט ליושב על-המשפט ולגבורה משיבי מלחמה שערה.</P>
ישע	כח	7	וגם-אלה ביין שגו ובשכר תעו כהן ונביא שגו בשכר נבלעו מן-היין תעו מן-השכר שגו בראה פקו פליליה.
ישע	כח	8	כי כל-שלחנות מלאו קיא צאה בלי מקום.</P>
ישע	כח	9	את-מי יורה דעה ואת-מי יבין שמועה גמולי מחלב עתיקי משדים.
ישע	כח	10	כי צו לצו צו לצו קו לקו קו לקו זעיר שם זעיר שם.
ישע	כח	11	כי בלעגי שפה ובלשון אחרת ידבר אל-העם הזה.
ישע	כח	12	אשר אמר אליהם זאת המנוחה הניחו לעיף וזאת המרגעה ולא אבוא שמוע.
ישע	כח	13	והיה להם דבר-יהוה צו לצו צו לצו קו לקו קו לקו זעיר שם זעיר שם למען ילכו וכשלו אחור ונשברו ונוקשו ונלכדו.</P>
ישע	כח	14	לכן שמעו דבר-יהוה אנשי לצון משלי העם הזה אשר בירושלם.
ישע	כח	15	כי אמרתם כרתנו ברית את-מות ועם-שאול עשינו חזה שיט שוטף כי-עבר לא יבואנו כי שמנו כזב מחסנו ובשקר נסתרנו.</P>
ישע	כח	16	לכן כה אמר אדני יהוה הנני יסד בציון אבן אבן בחן פנת יקרת מוסד מוסד המאמין לא יחיש.
ישע	כח	17	ושמתי משפט לקו וצדקה למשקלת ויעה ברד מחסה כזב וסתר מים ישטפו.</P>
ישע	כח	18	וכפר בריתכם את-מות וחזותכם את-שאול לא תקום שוט שוטף כי יעבר והייתם לו למרמס.
ישע	כח	19	מדי עברו יקח אתכם כי-בבקר בבקר יעבר ביום ובלילה והיה רק-זועה הבין שמועה.
ישע	כח	20	כי-קצר המצע מהשתרע והמסכה צרה כהתכנס.
ישע	כח	21	כי כהר-פרצים יקום יהוה כעמק בגבעון ירגז לעשות מעשהו זר מעשהו ולעבד עבדתו נכריה עבדתו.
ישע	כח	22	ועתה אל-תתלוצצו פן-יחזקו מוסריכם כי-כלה ונחרצה שמעתי מאת אדני יהוה צבאות על-כל-הארץ.</P>
ישע	כח	23	האזינו ושמעו קולי הקשיבו ושמעו אמרתי.
ישע	כח	24	הכל היום יחרש החרש לזרע יפתח וישדד אדמתו.
ישע	כח	25	הלוא אם-שוה פניה והפיץ קצח וכמן יזרק ושם חטה שורה ושערה נסמן וכסמת גבלתו.
ישע	כח	26	ויסרו למשפט אלהיו יורנו.
ישע	כח	27	כי לא בחרוץ יודש קצח ואופן עגלה על-כמן יוסב כי במטה יחבט קצח וכמן בשבט.
ישע	כח	28	לחם יודק כי לא לנצח אדוש ידושנו והמם גלגל עגלתו ופרשיו לא-ידקנו.
ישע	כח	29	גם-זאת מעם יהוה צבאות יצאה הפליא עצה הגדיל תושיה.</P>
ישע	כט	1	הוי אריאל אריאל קרית חנה דוד ספו שנה על-שנה חגים ינקפו.
ישע	כט	2	והציקותי לאריאל והיתה תאניה ואניה והיתה לי כאריאל.
ישע	כט	3	וחניתי כדור עליך וצרתי עליך מצב והקימתי עליך מצרת.
ישע	כט	4	ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף.
ישע	כט	5	והיה כאבק דק המון זריך וכמץ עבר המון עריצים והיה לפתע פתאם.
ישע	כט	6	מעם יהוה צבאות תפקד ברעם וברעש וקול גדול סופה וסערה ולהב אש אוכלה.
ישע	כט	7	והיה כחלום חזון לילה המון כל-הגוים הצבאים על-אריאל וכל-צביה ומצדתה והמציקים לה.
ישע	כט	8	והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה כן יהיה המון כל-הגוים הצבאים על-הר ציון.</P>
ישע	כט	9	התמהמהו ותמהו השתעשעו ושעו שכרו ולא-יין נעו ולא שכר.
ישע	כט	10	כי-נסך עליכם יהוה רוח תרדמה ויעצם את-עיניכם את-הנביאים ואת-ראשיכם החזים כסה.
ישע	כט	11	ותהי לכם חזות הכל כדברי הספר החתום אשר-יתנו אתו אל-יודע הספר לאמר קרא נא-זה ואמר לא אוכל כי חתום הוא.
ישע	כט	12	ונתן הספר על אשר לא-ידע ספר לאמר קרא נא-זה ואמר לא ידעתי ספר.</P>
ישע	כט	13	ויאמר אדני יען כי נגש העם הזה בפיו ובשפתיו כבדוני ולבו רחק ממני ותהי יראתם אתי מצות אנשים מלמדה.
ישע	כט	14	לכן הנני יוסף להפליא את-העם-הזה הפלא ופלא ואבדה חכמת חכמיו ובינת נבניו תסתתר.</P>
ישע	כט	15	הוי המעמיקים מיהוה לסתר עצה והיה במחשך מעשיהם ויאמרו מי ראנו ומי יודענו.
ישע	כט	16	הפככם אם-כחמר היצר יחשב כי-יאמר מעשה לעשהו לא עשני ויצר אמר ליוצרו לא הבין.
ישע	כט	17	הלוא-עוד מעט מזער ושב לבנון לכרמל והכרמל ליער יחשב.
ישע	כט	18	ושמעו ביום-ההוא החרשים דברי-ספר ומאפל ומחשך עיני עורים תראינה.
ישע	כט	19	ויספו ענוים ביהוה שמחה ואביוני אדם בקדוש ישראל יגילו.
ישע	כט	20	כי-אפס עריץ וכלה לץ ונכרתו כל-שקדי און.
ישע	כט	21	מחטיאי אדם בדבר ולמוכיח בשער יקשון ויטו בתהו צדיק.</P>
ישע	כט	22	לכן כה-אמר יהוה אל-בית יעקב אשר פדה את-אברהם לא-עתה יבוש יעקב ולא עתה פניו יחורו.
ישע	כט	23	כי בראתו ילדיו מעשה ידי בקרבו יקדישו שמי והקדישו את-קדוש יעקב ואת-אלהי ישראל יעריצו.
ישע	כט	24	וידעו תעי-רוח בינה ורוגנים ילמדו-לקח.</P>
ישע	ל	1	הוי בנים סוררים נאם-יהוה לעשות עצה ולא מני ולנסך מסכה ולא רוחי למען ספות חטאת על-חטאת.
ישע	ל	2	ההלכים לרדת מצרים ופי לא שאלו לעוז במעוז פרעה ולחסות בצל מצרים.
ישע	ל	3	והיה לכם מעוז פרעה לבשת והחסות בצל-מצרים לכלמה.
ישע	ל	4	כי-היו בצען שריו ומלאכיו חנס יגיעו.
ישע	ל	5	כל הבאיש על-עם לא-יועילו למו לא לעזר ולא להועיל כי לבשת וגם-לחרפה.</P>
ישע	ל	6	משא בהמות נגב בארץ צרה וצוקה לביא וליש מהם אפעה ושרף מעופף ישאו על-כתף עירים חילהם ועל-דבשת גמלים אוצרתם על-עם לא יועילו.
ישע	ל	7	ומצרים הבל וריק יעזרו לכן קראתי לזאת רהב הם שבת.
ישע	ל	8	עתה בוא כתבה על-לוח אתם ועל-ספר חקה ותהי ליום אחרון לעד עד-עולם.
ישע	ל	9	כי עם מרי הוא בנים כחשים בנים לא-אבו שמוע תורת יהוה.
ישע	ל	10	אשר אמרו לראים לא תראו ולחזים לא תחזו-לנו נכחות דברו-לנו חלקות חזו מהתלות.
ישע	ל	11	סורו מני-דרך הטו מני-ארח השביתו מפנינו את-קדוש ישראל.</P>
ישע	ל	12	לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו.
ישע	ל	13	לכן יהיה לכם העון הזה כפרץ נפל נבעה בחומה נשגבה אשר-פתאם לפתע יבוא שברה.
ישע	ל	14	ושברה כשבר נבל יוצרים כתות לא יחמל ולא-ימצא במכתתו חרש לחתות אש מיקוד ולחשף מים מגבא.</P>
ישע	ל	15	כי כה-אמר אדני יהוה קדוש ישראל בשובה ונחת תושעון בהשקט ובבטחה תהיה גבורתכם ולא אביתם.
ישע	ל	16	ותאמרו לא-כי על-סוס ננוס על-כן תנוסון ועל-קל נרכב על-כן יקלו רדפיכם.
ישע	ל	17	אלף אחד מפני גערת אחד מפני גערת חמשה תנסו עד אם-נותרתם כתרן על-ראש ההר וכנס על-הגבעה.
ישע	ל	18	ולכן יחכה יהוה לחננכם ולכן ירום לרחמכם כי-אלהי משפט יהוה אשרי כל-חוכי לו.</P>
ישע	ל	19	כי-עם בציון ישב בירושלם בכו לא-תבכה חנון יחנך לקול זעקך כשמעתו ענך.
ישע	ל	20	ונתן לכם אדני לחם צר ומים לחץ ולא-יכנף עוד מוריך והיו עיניך ראות את-מוריך.
ישע	ל	21	ואזניך תשמענה דבר מאחריך לאמר זה הדרך לכו בו כי תאמינו וכי תשמאילו.
ישע	ל	22	וטמאתם את-צפוי פסילי כספך ואת-אפדת מסכת זהבך תזרם כמו דוה צא תאמר לו.
ישע	ל	23	ונתן מטר זרעך אשר-תזרע את-האדמה ולחם תבואת האדמה והיה דשן ושמן ירעה מקניך ביום ההוא כר נרחב.
ישע	ל	24	והאלפים והעירים עבדי האדמה בליל חמיץ יאכלו אשר-זרה ברחת ובמזרה.
ישע	ל	25	והיה על-כל-הר גבה ועל כל-גבעה נשאה פלגים יבלי-מים ביום הרג רב בנפל מגדלים.
ישע	ל	26	והיה אור-הלבנה כאור החמה ואור החמה יהיה שבעתים כאור שבעת הימים ביום חבש יהוה את-שבר עמו ומחץ מכתו ירפא.</P>
ישע	ל	27	הנה שם-יהוה בא ממרחק בער אפו וכבד משאה שפתיו מלאו זעם ולשונו כאש אכלת.
ישע	ל	28	ורוחו כנחל שוטף עד-צואר יחצה להנפה גוים בנפת שוא ורסן מתעה על לחיי עמים.
ישע	ל	29	השיר יהיה לכם כליל התקדש-חג ושמחת לבב כהולך בחליל לבוא בהר-יהוה אל-צור ישראל.
ישע	ל	30	והשמיע יהוה את-הוד קולו ונחת זרועו יראה בזעף אף ולהב אש אוכלה נפץ וזרם ואבן ברד.
ישע	ל	31	כי-מקול יהוה יחת אשור בשבט יכה.
ישע	ל	32	והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם-בה.
ישע	ל	33	כי-ערוך מאתמול תפתה גם-הוא למלך הוכן העמיק הרחב מדרתה אש ועצים הרבה נשמת יהוה כנחל גפרית בערה בה.</P>
ישע	לא	1	הוי הירדים מצרים לעזרה על-סוסים ישענו ויבטחו על-רכב כי רב ועל פרשים כי-עצמו מאד ולא שעו על-קדוש ישראל ואת-יהוה לא דרשו.
ישע	לא	2	וגם-הוא חכם ויבא רע ואת-דבריו לא הסיר וקם על-בית מרעים ועל-עזרת פעלי און.
ישע	לא	3	ומצרים אדם ולא-אל וסוסיהם בשר ולא-רוח ויהוה יטה ידו וכשל עוזר ונפל עזר ויחדו כלם יכליון.</P>
ישע	לא	4	כי כה אמר-יהוה אלי כאשר יהגה האריה והכפיר על-טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על-הר-ציון ועל-גבעתה.
ישע	לא	5	כצפרים עפות כן יגן יהוה צבאות על-ירושלם גנון והציל פסח והמליט.
ישע	לא	6	שובו לאשר העמיקו סרה בני ישראל.
ישע	לא	7	כי ביום ההוא ימאסון איש אלילי כספו ואלילי זהבו אשר עשו לכם ידיכם חטא.
ישע	לא	8	ונפל אשור בחרב לא-איש וחרב לא-אדם תאכלנו ונס לו מפני-חרב ובחוריו למס יהיו.
ישע	לא	9	וסלעו ממגור יעבור וחתו מנס שריו נאם-יהוה אשר-אור לו בציון ותנור לו בירושלם.</P>
ישע	לב	1	הן לצדק ימלך-מלך ולשרים למשפט ישרו.
ישע	לב	2	והיה-איש כמחבא-רוח וסתר זרם כפלגי-מים בציון כצל סלע-כבד בארץ עיפה.
ישע	לב	3	ולא תשעינה עיני ראים ואזני שמעים תקשבנה.
ישע	לב	4	ולבב נמהרים יבין לדעת ולשון עלגים תמהר לדבר צחות.
ישע	לב	5	לא-יקרא עוד לנבל נדיב ולכילי לא יאמר שוע.
ישע	לב	6	כי נבל נבלה ידבר ולבו יעשה-און לעשות חנף ולדבר אל-יהוה תועה להריק נפש רעב ומשקה צמא יחסיר.
ישע	לב	7	וכלי כליו רעים הוא זמות יעץ לחבל ענוים באמרי-שקר ובדבר אביון משפט.
ישע	לב	8	ונדיב נדיבות יעץ והוא על-נדיבות יקום.</P>
ישע	לב	9	נשים שאננות קמנה שמענה קולי בנות בטחות האזנה אמרתי.
ישע	לב	10	ימים על-שנה תרגזנה בטחות כי כלה בציר אסף בלי יבוא.
ישע	לב	11	חרדו שאננות רגזה בטחות פשטה וערה וחגורה על-חלצים.
ישע	לב	12	על-שדים ספדים על-שדי-חמד על-גפן פריה.
ישע	לב	13	על אדמת עמי קוץ שמיר תעלה כי על-כל-בתי משוש קריה עליזה.
ישע	לב	14	כי-ארמון נטש המון עיר עזב עפל ובחן היה בעד מערות עד-עולם משוש פראים מרעה עדרים.
ישע	לב	15	עד-יערה עלינו רוח ממרום והיה מדבר לכרמל וכרמל ליער יחשב.
ישע	לב	16	ושכן במדבר משפט וצדקה בכרמל תשב.
ישע	לב	17	והיה מעשה הצדקה שלום ועבדת הצדקה השקט ובטח עד-עולם.
ישע	לב	18	וישב עמי בנוה שלום ובמשכנות מבטחים ובמנוחת שאננות.
ישע	לב	19	וברד ברדת היער ובשפלה תשפל העיר.
ישע	לב	20	אשריכם זרעי על-כל-מים משלחי רגל-השור והחמור.</P>
ישע	לג	1	הוי שודד ואתה לא שדוד ובוגד ולא-בגדו בו כהתמך שודד תושד כנלתך לבגד יבגדו-בך.</P>
ישע	לג	2	יהוה חננו לך קוינו היה זרעם לבקרים אף-ישועתנו בעת צרה.
ישע	לג	3	מקול המון נדדו עמים מרוממתך נפצו גוים.
ישע	לג	4	ואסף שללכם אסף החסיל כמשק גבים שוקק בו.
ישע	לג	5	נשגב יהוה כי שכן מרום מלא ציון משפט וצדקה.
ישע	לג	6	והיה אמונת עתיך חסן ישועת חכמת ודעת יראת יהוה היא אוצרו.</P>
ישע	לג	7	הן אראלם צעקו חצה מלאכי שלום מר יבכיון.
ישע	לג	8	נשמו מסלות שבת עבר ארח הפר ברית מאס ערים לא חשב אנוש.
ישע	לג	9	אבל אמללה ארץ החפיר לבנון קמל היה השרון כערבה ונער בשן וכרמל.</P>
ישע	לג	10	עתה אקום יאמר יהוה עתה ארומם עתה אנשא.
ישע	לג	11	תהרו חשש תלדו קש רוחכם אש תאכלכם.
ישע	לג	12	והיו עמים משרפות שיד קוצים כסוחים באש יצתו.</P>
ישע	לג	13	שמעו רחוקים אשר עשיתי ודעו קרובים גברתי.
ישע	לג	14	פחדו בציון חטאים אחזה רעדה חנפים מי יגור לנו אש אוכלה מי-יגור לנו מוקדי עולם.
ישע	לג	15	הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע.
ישע	לג	16	הוא מרומים ישכן מצדות סלעים משגבו לחמו נתן מימיו נאמנים.
ישע	לג	17	מלך ביפיו תחזינה עיניך תראינה ארץ מרחקים.
ישע	לג	18	לבך יהגה אימה איה ספר איה שקל איה ספר את-המגדלים.
ישע	לג	19	את-עם נועז לא תראה עם עמקי שפה משמוע נלעג לשון אין בינה.
ישע	לג	20	חזה ציון קרית מועדנו עיניך תראינה ירושלם נוה שאנן אהל בל-יצען בל-יסע יתדתיו לנצח וכל-חבליו בל-ינתקו.
ישע	לג	21	כי אם-שם אדיר יהוה לנו מקום-נהרים יארים רחבי ידים בל-תלך בו אני-שיט וצי אדיר לא יעברנו.
ישע	לג	22	כי יהוה שפטנו יהוה מחקקנו יהוה מלכנו הוא יושיענו.
ישע	לג	23	נטשו חבליך בל-יחזקו כן-תרנם בל-פרשו נס אז חלק עד-שלל מרבה פסחים בזזו בז.
ישע	לג	24	ובל-יאמר שכן חליתי העם הישב בה נשא עון.</P>
ישע	לד	1	קרבו גוים לשמע ולאמים הקשיבו תשמע הארץ ומלאה תבל וכל-צאצאיה.
ישע	לד	2	כי קצף ליהוה על-כל-הגוים וחמה על-כל-צבאם החרימם נתנם לטבח.
ישע	לד	3	וחלליהם ישלכו ופגריהם יעלה באשם ונמסו הרים מדמם.
ישע	לד	4	ונמקו כל-צבא השמים ונגלו כספר השמים וכל-צבאם יבול כנבל עלה מגפן וכנבלת מתאנה.
ישע	לד	5	כי-רותה בשמים חרבי הנה על-אדום תרד ועל-עם חרמי למשפט.
ישע	לד	6	חרב ליהוה מלאה דם הדשנה מחלב מדם כרים ועתודים מחלב כליות אילים כי זבח ליהוה בבצרה וטבח גדול בארץ אדום.
ישע	לד	7	וירדו ראמים עמם ופרים עם-אבירים ורותה ארצם מדם ועפרם מחלב ידשן.
ישע	לד	8	כי יום נקם ליהוה שנת שלומים לריב ציון.
ישע	לד	9	ונהפכו נחליה לזפת ועפרה לגפרית והיתה ארצה לזפת בערה.
ישע	לד	10	לילה ויומם לא תכבה לעולם יעלה עשנה מדור לדור תחרב לנצח נצחים אין עבר בה.
ישע	לד	11	וירשוה קאת וקפוד וינשוף וערב ישכנו-בה ונטה עליה קו-תהו ואבני-בהו.
ישע	לד	12	חריה ואין-שם מלוכה יקראו וכל-שריה יהיו אפס.
ישע	לד	13	ועלתה ארמנתיה סירים קמוש וחוח במבצריה והיתה נוה תנים חציר לבנות יענה.
ישע	לד	14	ופגשו ציים את-איים ושעיר על-רעהו יקרא אך-שם הרגיעה לילית ומצאה לה מנוח.
ישע	לד	15	שמה קננה קפוז ותמלט ובקעה ודגרה בצלה אך-שם נקבצו דיות אשה רעותה.
ישע	לד	16	דרשו מעל-ספר יהוה וקראו אחת מהנה לא נעדרה אשה רעותה לא פקדו כי-פי הוא צוה ורוחו הוא קבצן.
ישע	לד	17	והוא-הפיל להן גורל וידו חלקתה להם בקו עד-עולם יירשוה לדור ודור ישכנו-בה.</P>
ישע	לה	1	יששום מדבר וציה ותגל ערבה ותפרח כחבצלת.
ישע	לה	2	פרח תפרח ותגל אף גילת ורנן כבוד הלבנון נתן-לה הדר הכרמל והשרון המה יראו כבוד-יהוה הדר אלהינו.</P>
ישע	לה	3	חזקו ידים רפות וברכים כשלות אמצו.
ישע	לה	4	אמרו לנמהרי-לב חזקו אל-תיראו הנה אלהיכם נקם יבוא גמול אלהים הוא יבוא וישעכם.
ישע	לה	5	אז תפקחנה עיני עורים ואזני חרשים תפתחנה.
ישע	לה	6	אז ידלג כאיל פסח ותרן לשון אלם כי-נבקעו במדבר מים ונחלים בערבה.
ישע	לה	7	והיה השרב לאגם וצמאון למבועי מים בנוה תנים רבצה חציר לקנה וגמא.
ישע	לה	8	והיה-שם מסלול ודרך ודרך הקדש יקרא לה לא-יעברנו טמא והוא-למו הלך דרך ואוילים לא יתעו.
ישע	לה	9	לא-יהיה שם אריה ופריץ חיות בל-יעלנה לא תמצא שם והלכו גאולים.
ישע	לה	10	ופדויי יהוה ישבון ובאו ציון ברנה ושמחת עולם על-ראשם ששון ושמחה ישיגו ונסו יגון ואנחה.</P>
ישע	לו	1	ויהי בארבע עשרה שנה למלך חזקיהו עלה סנחריב מלך-אשור על כל-ערי יהודה הבצרות ויתפשם.
ישע	לו	2	וישלח מלך-אשור את-רב-שקה מלכיש ירושלמה אל-המלך חזקיהו בחיל כבד ויעמד בתעלת הברכה העליונה במסלת שדה כובס.
ישע	לו	3	ויצא אליו אליקים בן-חלקיהו אשר על-הבית ושבנא הספר ויואח בן-אסף המזכיר.
ישע	לו	4	ויאמר אליהם רב-שקה אמרו-נא אל-חזקיהו כה-אמר המלך הגדול מלך אשור מה הבטחון הזה אשר בטחת.
ישע	לו	5	אמרתי אך-דבר-שפתים עצה וגבורה למלחמה עתה על-מי בטחת כי מרדת בי.
ישע	לו	6	הנה בטחת על-משענת הקנה הרצוץ הזה על-מצרים אשר יסמך איש עליו ובא בכפו ונקבה כן פרעה מלך-מצרים לכל-הבטחים עליו.
ישע	לו	7	וכי-תאמר אלי אל-יהוה אלהינו בטחנו הלוא-הוא אשר הסיר חזקיהו את-במתיו ואת-מזבחתיו ויאמר ליהודה ולירושלם לפני המזבח הזה תשתחוו.
ישע	לו	8	ועתה התערב נא את-אדני המלך אשור ואתנה לך אלפים סוסים אם-תוכל לתת לך רכבים עליהם.
ישע	לו	9	ואיך תשיב את פני פחת אחד עבדי אדני הקטנים ותבטח לך על-מצרים לרכב ולפרשים.
ישע	לו	10	ועתה המבלעדי יהוה עליתי על-הארץ הזאת להשחיתה יהוה אמר אלי עלה אל-הארץ הזאת והשחיתה.</P>
ישע	לו	11	ויאמר אליקים ושבנא ויואח אל-רב-שקה דבר-נא אל-עבדיך ארמית כי שמעים אנחנו ואל-תדבר אלינו יהודית באזני העם אשר על-החומה.
ישע	לו	12	ויאמר רב-שקה האל אדניך ואליך שלחני אדני לדבר את-הדברים האלה הלא על-האנשים הישבים על-החומה לאכל את-חראיהם ולשתות את-שיניהם עמכם.
ישע	לו	13	ויעמד רב-שקה ויקרא בקול-גדול יהודית ויאמר שמעו את-דברי המלך הגדול מלך אשור.
ישע	לו	14	כה אמר המלך אל-ישא לכם חזקיהו כי לא-יוכל להציל אתכם.
ישע	לו	15	ואל-יבטח אתכם חזקיהו אל-יהוה לאמר הצל יצילנו יהוה לא תנתן העיר הזאת ביד מלך אשור.
ישע	לו	16	אל-תשמעו אל-חזקיהו כי כה אמר המלך אשור עשו-אתי ברכה וצאו אלי ואכלו איש-גפנו ואיש תאנתו ושתו איש מי-בורו.
ישע	לו	17	עד-באי ולקחתי אתכם אל-ארץ כארצכם ארץ דגן ותירוש ארץ לחם וכרמים.
ישע	לו	18	פן-יסית אתכם חזקיהו לאמר יהוה יצילנו ההצילו אלהי הגוים איש את-ארצו מיד מלך אשור.
ישע	לו	19	איה אלהי חמת וארפד איה אלהי ספרוים וכי-הצילו את-שמרון מידי.
ישע	לו	20	מי בכל-אלהי הארצות האלה אשר-הצילו את-ארצם מידי כי-יציל יהוה את-ירושלם מידי.
ישע	לו	21	ויחרישו ולא-ענו אתו דבר כי-מצות המלך היא לאמר לא תענהו.
ישע	לו	22	ויבא אליקים בן-חלקיהו אשר-על-הבית ושבנא הסופר ויואח בן-אסף המזכיר אל-חזקיהו קרועי בגדים ויגידו לו את דברי רב-שקה.</P>
ישע	לז	1	ויהי כשמע המלך חזקיהו ויקרע את-בגדיו ויתכס בשק ויבא בית יהוה.
ישע	לז	2	וישלח את-אליקים אשר-על-הבית ואת שבנא הסופר ואת זקני הכהנים מתכסים בשקים אל-ישעיהו בן-אמוץ הנביא.
ישע	לז	3	ויאמרו אליו כה אמר חזקיהו יום-צרה ותוכחה ונאצה היום הזה כי באו בנים עד-משבר וכח אין ללדה.
ישע	לז	4	אולי ישמע יהוה אלהיך את דברי רב-שקה אשר שלחו מלך-אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה.
ישע	לז	5	ויבאו עבדי המלך חזקיהו אל-ישעיהו.
ישע	לז	6	ויאמר אליהם ישעיהו כה תאמרון אל-אדניכם כה אמר יהוה אל-תירא מפני הדברים אשר שמעת אשר גדפו נערי מלך-אשור אותי.
ישע	לז	7	הנני נותן בו רוח ושמע שמועה ושב אל-ארצו והפלתיו בחרב בארצו.
ישע	לז	8	וישב רב-שקה וימצא את-מלך אשור נלחם על-לבנה כי שמע כי נסע מלכיש.
ישע	לז	9	וישמע על-תרהקה מלך-כוש לאמר יצא להלחם אתך וישמע וישלח מלאכים אל-חזקיהו לאמר.
ישע	לז	10	כה תאמרון אל-חזקיהו מלך-יהודה לאמר אל-ישאך אלהיך אשר אתה בוטח בו לאמר לא תנתן ירושלם ביד מלך אשור.
ישע	לז	11	הנה אתה שמעת אשר עשו מלכי אשור לכל-הארצות להחרימם ואתה תנצל.
ישע	לז	12	ההצילו אותם אלהי הגוים אשר השחיתו אבותי את-גוזן ואת-חרן ורצף ובני-עדן אשר בתלשר.
ישע	לז	13	איה מלך-חמת ומלך ארפד ומלך לעיר ספרוים הנע ועוה.
ישע	לז	14	ויקח חזקיהו את-הספרים מיד המלאכים ויקראהו ויעל בית יהוה ויפרשהו חזקיהו לפני יהוה.</P>
ישע	לז	15	ויתפלל חזקיהו אל-יהוה לאמר.
ישע	לז	16	יהוה צבאות אלהי ישראל ישב הכרבים אתה-הוא האלהים לבדך לכל ממלכות הארץ אתה עשית את-השמים ואת-הארץ.
ישע	לז	17	הטה יהוה אזנך ושמע פקח יהוה עינך וראה ושמע את כל-דברי סנחריב אשר שלח לחרף אלהים חי.
ישע	לז	18	אמנם יהוה החריבו מלכי אשור את-כל-הארצות ואת-ארצם.
ישע	לז	19	ונתן את-אלהיהם באש כי לא אלהים המה כי אם-מעשה ידי-אדם עץ ואבן ויאבדום.
ישע	לז	20	ועתה יהוה אלהינו הושיענו מידו וידעו כל-ממלכות הארץ כי-אתה יהוה לבדך.
ישע	לז	21	וישלח ישעיהו בן-אמוץ אל-חזקיהו לאמר כה-אמר יהוה אלהי ישראל אשר התפללת אלי אל-סנחריב מלך אשור.
ישע	לז	22	זה הדבר אשר-דבר יהוה עליו בזה לך לעגה לך בתולת בת-ציון אחריך ראש הניעה בת ירושלם.
ישע	לז	23	את-מי חרפת וגדפת ועל-מי הרימותה קול ותשא מרום עיניך אל-קדוש ישראל.
ישע	לז	24	ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו.
ישע	לז	25	אני קרתי ושתיתי מים ואחרב בכף-פעמי כל יארי מצור.
ישע	לז	26	הלוא-שמעת למרחוק אותה עשיתי מימי קדם ויצרתיה עתה הבאתיה ותהי להשאות גלים נצים ערים בצרות.
ישע	לז	27	וישביהן קצרי-יד חתו ובשו היו עשב שדה וירק דשא חציר גגות ושדמה לפני קמה.
ישע	לז	28	ושבתך וצאתך ובואך ידעתי ואת התרגזך אלי.
ישע	לז	29	יען התרגזך אלי ושאננך עלה באזני ושמתי חחי באפך ומתגי בשפתיך והשיבתיך בדרך אשר-באת בה.
ישע	לז	30	וזה-לך האות אכול השנה ספיח ובשנה השנית שחיס ובשנה השלישית זרעו וקצרו ונטעו כרמים ואכול פרים.
ישע	לז	31	ויספה פליטת בית-יהודה הנשארה שרש למטה ועשה פרי למעלה.
ישע	לז	32	כי מירושלם תצא שארית ופליטה מהר ציון קנאת יהוה צבאות תעשה-זאת.</P>
ישע	לז	33	לכן כה-אמר יהוה אל-מלך אשור לא יבוא אל-העיר הזאת ולא-יורה שם חץ ולא-יקדמנה מגן ולא-ישפך עליה סללה.
ישע	לז	34	בדרך אשר-בא בה ישוב ואל-העיר הזאת לא יבוא נאם-יהוה.
ישע	לז	35	וגנותי על-העיר הזאת להושיעה למעני ולמען דוד עבדי.</P>
ישע	לז	36	ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים.
ישע	לז	37	ויסע וילך וישב סנחריב מלך-אשור וישב בנינוה.
ישע	לז	38	ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר-חדן בנו תחתיו.</P>
ישע	לח	1	בימים ההם חלה חזקיהו למות ויבוא אליו ישעיהו בן-אמוץ הנביא ויאמר אליו כה-אמר יהוה צו לביתך כי מת אתה ולא תחיה.
ישע	לח	2	ויסב חזקיהו פניו אל-הקיר ויתפלל אל-יהוה.
ישע	לח	3	ויאמר אנה יהוה זכר-נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול.</P>
ישע	לח	4	ויהי דבר-יהוה אל-ישעיהו לאמר.
ישע	לח	5	הלוך ואמרת אל-חזקיהו כה-אמר יהוה אלהי דוד אביך שמעתי את-תפלתך ראיתי את-דמעתך הנני יוסף על-ימיך חמש עשרה שנה.
ישע	לח	6	ומכף מלך-אשור אצילך ואת העיר הזאת וגנותי על-העיר הזאת.
ישע	לח	7	וזה-לך האות מאת יהוה אשר יעשה יהוה את-הדבר הזה אשר דבר.
ישע	לח	8	הנני משיב את-צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה.</P>
ישע	לח	9	מכתב לחזקיהו מלך-יהודה בחלתו ויחי מחליו.
ישע	לח	10	אני אמרתי בדמי ימי אלכה בשערי שאול פקדתי יתר שנותי.
ישע	לח	11	אמרתי לא-אראה יה יה בארץ החיים לא-אביט אדם עוד עם-יושבי חדל.
ישע	לח	12	דורי נסע ונגלה מני כאהל רעי קפדתי כארג חיי מדלה יבצעני מיום עד-לילה תשלימני.
ישע	לח	13	שויתי עד-בקר כארי כן ישבר כל-עצמותי מיום עד-לילה תשלימני.
ישע	לח	14	כסוס עגור כן אצפצף אהגה כיונה דלו עיני למרום אדני עשקה-לי ערבני.
ישע	לח	15	מה-אדבר ואמר-לי והוא עשה אדדה כל-שנותי על-מר נפשי.
ישע	לח	16	אדני עליהם יחיו ולכל-בהן חיי רוחי ותחלימני והחיני.
ישע	לח	17	הנה לשלום מר-לי מר ואתה חשקת נפשי משחת בלי כי השלכת אחרי גוך כל-חטאי.
ישע	לח	18	כי לא שאול תודך מות יהללך לא-ישברו יורדי-בור אל-אמתך.
ישע	לח	19	חי חי הוא יודך כמוני היום אב לבנים יודיע אל-אמתך.
ישע	לח	20	יהוה להושיעני ונגנותי ננגן כל-ימי חיינו על-בית יהוה.
ישע	לח	21	ויאמר ישעיהו ישאו דבלת תאנים וימרחו על-השחין ויחי.
ישע	לח	22	ויאמר חזקיהו מה אות כי אעלה בית יהוה.</P>
ישע	לט	1	בעת ההוא שלח מרדך בלאדן בן-בלאדן מלך-בבל ספרים ומנחה אל-חזקיהו וישמע כי חלה ויחזק.
ישע	לט	2	וישמח עליהם חזקיהו ויראם את-בית נכתה את-הכסף ואת-הזהב ואת-הבשמים ואת השמן הטוב ואת כל-בית כליו ואת כל-אשר נמצא באצרתיו לא-היה דבר אשר לא-הראם חזקיהו בביתו ובכל-ממשלתו.
ישע	לט	3	ויבא ישעיהו הנביא אל-המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל.
ישע	לט	4	ויאמר מה ראו בביתך ויאמר חזקיהו את כל-אשר בביתי ראו לא-היה דבר אשר לא-הראיתים באוצרתי.
ישע	לט	5	ויאמר ישעיהו אל-חזקיהו שמע דבר-יהוה צבאות.
ישע	לט	6	הנה ימים באים ונשא כל-אשר בביתך ואשר אצרו אבתיך עד-היום הזה בבל לא-יותר דבר אמר יהוה.
ישע	לט	7	ומבניך אשר יצאו ממך אשר תוליד יקחו והיו סריסים בהיכל מלך בבל.
ישע	לט	8	ויאמר חזקיהו אל-ישעיהו טוב דבר-יהוה אשר דברת ויאמר כי יהיה שלום ואמת בימי.</P>
ישע	מ	1	נחמו נחמו עמי יאמר אלהיכם.
ישע	מ	2	דברו על-לב ירושלם וקראו אליה כי מלאה צבאה כי נרצה עונה כי לקחה מיד יהוה כפלים בכל-חטאתיה.</P>
ישע	מ	3	קול קורא במדבר פנו דרך יהוה ישרו בערבה מסלה לאלהינו.
ישע	מ	4	כל-גיא ינשא וכל-הר וגבעה ישפלו והיה העקב למישור והרכסים לבקעה.
ישע	מ	5	ונגלה כבוד יהוה וראו כל-בשר יחדו כי פי יהוה דבר.</P>
ישע	מ	6	קול אמר קרא ואמר מה אקרא כל-הבשר חציר וכל-חסדו כציץ השדה.
ישע	מ	7	יבש חציר נבל ציץ כי רוח יהוה נשבה בו אכן חציר העם.
ישע	מ	8	יבש חציר נבל ציץ ודבר-אלהינו יקום לעולם.</P>
ישע	מ	9	על הר-גבה עלי-לך מבשרת ציון הרימי בכח קולך מבשרת ירושלם הרימי אל-תיראי אמרי לערי יהודה הנה אלהיכם.
ישע	מ	10	הנה אדני יהוה בחזק יבוא וזרעו משלה לו הנה שכרו אתו ופעלתו לפניו.
ישע	מ	11	כרעה עדרו ירעה בזרעו יקבץ טלאים ובחיקו ישא עלות ינהל.</P>
ישע	מ	12	מי-מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים.
ישע	מ	13	מי-תכן את-רוח יהוה ואיש עצתו יודיענו.
ישע	מ	14	את-מי נועץ ויבינהו וילמדהו בארח משפט וילמדהו דעת ודרך תבונות יודיענו.
ישע	מ	15	הן גוים כמר מדלי וכשחק מאזנים נחשבו הן איים כדק יטול.
ישע	מ	16	ולבנון אין די בער וחיתו אין די עולה.</P>
ישע	מ	17	כל-הגוים כאין נגדו מאפס ותהו נחשבו-לו.
ישע	מ	18	ואל-מי תדמיון אל ומה-דמות תערכו לו.
ישע	מ	19	הפסל נסך חרש וצרף בזהב ירקענו ורתקות כסף צורף.
ישע	מ	20	המסכן תרומה עץ לא-ירקב יבחר חרש חכם יבקש-לו להכין פסל לא ימוט.</P>
ישע	מ	21	הלוא תדעו הלוא תשמעו הלוא הגד מראש לכם הלוא הבינתם מוסדות הארץ.
ישע	מ	22	הישב על-חוג הארץ וישביה כחגבים הנוטה כדק שמים וימתחם כאהל לשבת.
ישע	מ	23	הנותן רוזנים לאין שפטי ארץ כתהו עשה.
ישע	מ	24	אף בל-נטעו אף בל-זרעו אף בל-שרש בארץ גזעם וגם-נשף בהם ויבשו וסערה כקש תשאם.</P>
ישע	מ	25	ואל-מי תדמיוני ואשוה יאמר קדוש.
ישע	מ	26	שאו-מרום עיניכם וראו מי-ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר.</P>
ישע	מ	27	למה תאמר יעקב ותדבר ישראל נסתרה דרכי מיהוה ומאלהי משפטי יעבור.
ישע	מ	28	הלוא ידעת אם-לא שמעת אלהי עולם יהוה בורא קצות הארץ לא ייעף ולא ייגע אין חקר לתבונתו.
ישע	מ	29	נתן ליעף כח ולאין אונים עצמה ירבה.
ישע	מ	30	ויעפו נערים ויגעו ובחורים כשול יכשלו.
ישע	מ	31	וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו.</P>
ישע	מא	1	החרישו אלי איים ולאמים יחליפו כח יגשו אז ידברו יחדו למשפט נקרבה.
ישע	מא	2	מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו.
ישע	מא	3	ירדפם יעבור שלום ארח ברגליו לא יבוא.
ישע	מא	4	מי-פעל ועשה קרא הדרות מראש אני יהוה ראשון ואת-אחרנים אני-הוא.
ישע	מא	5	ראו איים וייראו קצות הארץ יחרדו קרבו ויאתיון.
ישע	מא	6	איש את-רעהו יעזרו ולאחיו יאמר חזק.
ישע	מא	7	ויחזק חרש את-צרף מחליק פטיש את-הולם פעם אמר לדבק טוב הוא ויחזקהו במסמרים לא ימוט.</P>
ישע	מא	8	ואתה ישראל עבדי יעקב אשר בחרתיך זרע אברהם אהבי.
ישע	מא	9	אשר החזקתיך מקצות הארץ ומאציליה קראתיך ואמר לך עבדי-אתה בחרתיך ולא מאסתיך.
ישע	מא	10	אל-תירא כי עמך-אני אל-תשתע כי-אני אלהיך אמצתיך אף-עזרתיך אף-תמכתיך בימין צדקי.
ישע	מא	11	הן יבשו ויכלמו כל הנחרים בך יהיו כאין ויאבדו אנשי ריבך.
ישע	מא	12	תבקשם ולא תמצאם אנשי מצתך יהיו כאין וכאפס אנשי מלחמתך.
ישע	מא	13	כי אני יהוה אלהיך מחזיק ימינך האמר לך אל-תירא אני עזרתיך.</P>
ישע	מא	14	אל-תיראי תולעת יעקב מתי ישראל אני עזרתיך נאם-יהוה וגאלך קדוש ישראל.
ישע	מא	15	הנה שמתיך למורג חרוץ חדש בעל פיפיות תדוש הרים ותדק וגבעות כמץ תשים.
ישע	מא	16	תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל.</P>
ישע	מא	17	העניים והאביונים מבקשים מים ואין לשונם בצמא נשתה אני יהוה אענם אלהי ישראל לא אעזבם.
ישע	מא	18	אפתח על-שפיים נהרות ובתוך בקעות מעינות אשים מדבר לאגם-מים וארץ ציה למוצאי מים.
ישע	מא	19	אתן במדבר ארז שטה והדס ועץ שמן אשים בערבה ברוש תדהר ותאשור יחדו.
ישע	מא	20	למען יראו וידעו וישימו וישכילו יחדו כי יד-יהוה עשתה זאת וקדוש ישראל בראה.</P>
ישע	מא	21	קרבו ריבכם יאמר יהוה הגישו עצמותיכם יאמר מלך יעקב.
ישע	מא	22	יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו.
ישע	מא	23	הגידו האתיות לאחור ונדעה כי אלהים אתם אף-תיטיבו ותרעו ונשתעה ונרא יחדו.
ישע	מא	24	הן-אתם מאין ופעלכם מאפע תועבה יבחר בכם.</P>
ישע	מא	25	העירותי מצפון ויאת ממזרח-שמש יקרא בשמי ויבא סגנים כמו-חמר וכמו יוצר ירמס-טיט.
ישע	מא	26	מי-הגיד מראש ונדעה ומלפנים ונאמר צדיק אף אין-מגיד אף אין משמיע אף אין-שמע אמריכם.
ישע	מא	27	ראשון לציון הנה הנם ולירושלם מבשר אתן.
ישע	מא	28	וארא ואין איש ומאלה ואין יועץ ואשאלם וישיבו דבר.
ישע	מא	29	הן כלם און אפס מעשיהם רוח ותהו נסכיהם.</P>
ישע	מב	1	הן עבדי אתמך-בו בחירי רצתה נפשי נתתי רוחי עליו משפט לגוים יוציא.
ישע	מב	2	לא יצעק ולא ישא ולא-ישמיע בחוץ קולו.
ישע	מב	3	קנה רצוץ לא ישבור ופשתה כהה לא יכבנה לאמת יוציא משפט.
ישע	מב	4	לא יכהה ולא ירוץ עד-ישים בארץ משפט ולתורתו איים ייחילו.</P>
ישע	מב	5	כה-אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה.
ישע	מב	6	אני יהוה קראתיך בצדק ואחזק בידך ואצרך ואתנך לברית עם לאור גוים.
ישע	מב	7	לפקח עינים עורות להוציא ממסגר אסיר מבית כלא ישבי חשך.
ישע	מב	8	אני יהוה הוא שמי וכבודי לאחר לא-אתן ותהלתי לפסילים.
ישע	מב	9	הראשנות הנה-באו וחדשות אני מגיד בטרם תצמחנה אשמיע אתכם.</P>
ישע	מב	10	שירו ליהוה שיר חדש תהלתו מקצה הארץ יורדי הים ומלאו איים וישביהם.
ישע	מב	11	ישאו מדבר ועריו חצרים תשב קדר ירנו ישבי סלע מראש הרים יצוחו.
ישע	מב	12	ישימו ליהוה כבוד ותהלתו באיים יגידו.
ישע	מב	13	יהוה כגבור יצא כאיש מלחמות יעיר קנאה יריע אף-יצריח על-איביו יתגבר.</P>
ישע	מב	14	החשיתי מעולם אחריש אתאפק כיולדה אפעה אשם ואשאף יחד.
ישע	מב	15	אחריב הרים וגבעות וכל-עשבם אוביש ושמתי נהרות לאיים ואגמים אוביש.
ישע	מב	16	והולכתי עורים בדרך לא ידעו בנתיבות לא-ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים.
ישע	מב	17	נסגו אחור יבשו בשת הבטחים בפסל האמרים למסכה אתם אלהינו.</P>
ישע	מב	18	החרשים שמעו והעורים הביטו לראות.
ישע	מב	19	מי עור כי אם-עבדי וחרש כמלאכי אשלח מי עור כמשלם ועור כעבד יהוה.
ישע	מב	20	ראית רבות ולא תשמר פקוח אזנים ולא ישמע.
ישע	מב	21	יהוה חפץ למען צדקו יגדיל תורה ויאדיר.
ישע	מב	22	והוא עם-בזוז ושסוי הפח בחורים כלם ובבתי כלאים החבאו היו לבז ואין מציל משסה ואין-אמר השב.
ישע	מב	23	מי בכם יאזין זאת יקשב וישמע לאחור.
ישע	מב	24	מי-נתן למשוסה יעקב וישראל לבזזים הלוא יהוה זו חטאנו לו ולא-אבו בדרכיו הלוך ולא שמעו בתורתו.
ישע	מב	25	וישפך עליו חמה אפו ועזוז מלחמה ותלהטהו מסביב ולא ידע ותבער-בו ולא-ישים על-לב.</P>
ישע	מג	1	ועתה כה-אמר יהוה בראך יעקב ויצרך ישראל אל-תירא כי גאלתיך קראתי בשמך לי-אתה.
ישע	מג	2	כי-תעבר במים אתך-אני ובנהרות לא ישטפוך כי-תלך במו-אש לא תכוה ולהבה לא תבער-בך.
ישע	מג	3	כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך.
ישע	מג	4	מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך.
ישע	מג	5	אל-תירא כי אתך-אני ממזרח אביא זרעך וממערב אקבצך.
ישע	מג	6	אמר לצפון תני ולתימן אל-תכלאי הביאי בני מרחוק ובנותי מקצה הארץ.
ישע	מג	7	כל הנקרא בשמי ולכבודי בראתיו יצרתיו אף-עשיתיו.
ישע	מג	8	הוציא עם-עור ועינים יש וחרשים ואזנים למו.
ישע	מג	9	כל-הגוים נקבצו יחדו ויאספו לאמים מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת.
ישע	מג	10	אתם עדי נאם-יהוה ועבדי אשר בחרתי למען תדעו ותאמינו לי ותבינו כי-אני הוא לפני לא-נוצר אל ואחרי לא יהיה.</P>
ישע	מג	11	אנכי אנכי יהוה ואין מבלעדי מושיע.
ישע	מג	12	אנכי הגדתי והושעתי והשמעתי ואין בכם זר ואתם עדי נאם-יהוה ואני-אל.
ישע	מג	13	גם-מיום אני הוא ואין מידי מציל אפעל ומי ישיבנה.</P>
ישע	מג	14	כה-אמר יהוה גאלכם קדוש ישראל למענכם שלחתי בבלה והורדתי בריחים כלם וכשדים באניות רנתם.
ישע	מג	15	אני יהוה קדושכם בורא ישראל מלככם.</P>
ישע	מג	16	כה אמר יהוה הנותן בים דרך ובמים עזים נתיבה.
ישע	מג	17	המוציא רכב-וסוס חיל ועזוז יחדו ישכבו בל-יקומו דעכו כפשתה כבו.
ישע	מג	18	אל-תזכרו ראשנות וקדמניות אל-תתבננו.
ישע	מג	19	הנני עשה חדשה עתה תצמח הלוא תדעוה אף אשים במדבר דרך בישמון נהרות.
ישע	מג	20	תכבדני חית השדה תנים ובנות יענה כי-נתתי במדבר מים נהרות בישימן להשקות עמי בחירי.
ישע	מג	21	עם-זו יצרתי לי תהלתי יספרו.</P>
ישע	מג	22	ולא-אתי קראת יעקב כי-יגעת בי ישראל.
ישע	מג	23	לא-הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה.
ישע	מג	24	לא-קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך.
ישע	מג	25	אנכי אנכי הוא מחה פשעיך למעני וחטאתיך לא אזכר.
ישע	מג	26	הזכירני נשפטה יחד ספר אתה למען תצדק.
ישע	מג	27	אביך הראשון חטא ומליציך פשעו בי.
ישע	מג	28	ואחלל שרי קדש ואתנה לחרם יעקב וישראל לגדופים.</P>
ישע	מד	1	ועתה שמע יעקב עבדי וישראל בחרתי בו.
ישע	מד	2	כה-אמר יהוה עשך ויצרך מבטן יעזרך אל-תירא עבדי יעקב וישרון בחרתי בו.
ישע	מד	3	כי אצק-מים על-צמא ונזלים על-יבשה אצק רוחי על-זרעך וברכתי על-צאצאיך.
ישע	מד	4	וצמחו בבין חציר כערבים על-יבלי-מים.
ישע	מד	5	זה יאמר ליהוה אני וזה יקרא בשם-יעקב וזה יכתב ידו ליהוה ובשם ישראל יכנה.</P>
ישע	מד	6	כה-אמר יהוה מלך-ישראל וגאלו יהוה צבאות אני ראשון ואני אחרון ומבלעדי אין אלהים.
ישע	מד	7	ומי-כמוני יקרא ויגידה ויערכה לי משומי עם-עולם ואתיות ואשר תבאנה יגידו למו.
ישע	מד	8	אל-תפחדו ואל-תרהו הלא מאז השמעתיך והגדתי ואתם עדי היש אלוה מבלעדי ואין צור בל-ידעתי.
ישע	מד	9	יצרי-פסל כלם תהו וחמודיהם בל-יועילו ועדיהם המה בל-יראו ובל-ידעו למען יבשו.
ישע	מד	10	מי-יצר אל ופסל נסך לבלתי הועיל.
ישע	מד	11	הן כל-חבריו יבשו וחרשים המה מאדם יתקבצו כלם יעמדו יפחדו יבשו יחד.
ישע	מד	12	חרש ברזל מעצד ופעל בפחם ובמקבות יצרהו ויפעלהו בזרוע כחו גם-רעב ואין כח לא-שתה מים וייעף.
ישע	מד	13	חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית.
ישע	מד	14	לכרת-לו ארזים ויקח תרזה ואלון ויאמץ-לו בעצי-יער נטע ארן וגשם יגדל.
ישע	מד	15	והיה לאדם לבער ויקח מהם ויחם אף-ישיק ואפה לחם אף-יפעל-אל וישתחו עשהו פסל ויסגד-למו.
ישע	מד	16	חציו שרף במו-אש על-חציו בשר יאכל יצלה צלי וישבע אף-יחם ויאמר האח חמותי ראיתי אור.
ישע	מד	17	ושאריתו לאל עשה לפסלו יסגוד-לו וישתחו ויתפלל אליו ויאמר הצילני כי אלי אתה.
ישע	מד	18	לא ידעו ולא יבינו כי טח מראות עיניהם מהשכיל לבתם.
ישע	מד	19	ולא-ישיב אל-לבו ולא דעת ולא-תבונה לאמר חציו שרפתי במו-אש ואף אפיתי על-גחליו לחם אצלה בשר ואכל ויתרו לתועבה אעשה לבול עץ אסגוד.
ישע	מד	20	רעה אפר לב הותל הטהו ולא-יציל את-נפשו ולא יאמר הלוא שקר בימיני.</P>
ישע	מד	21	זכר-אלה יעקב וישראל כי עבדי-אתה יצרתיך עבד-לי אתה ישראל לא תנשני.
ישע	מד	22	מחיתי כעב פשעיך וכענן חטאותיך שובה אלי כי גאלתיך.
ישע	מד	23	רנו שמים כי-עשה יהוה הריעו תחתיות ארץ פצחו הרים רנה יער וכל-עץ בו כי-גאל יהוה יעקב ובישראל יתפאר.</P>
ישע	מד	24	כה-אמר יהוה גאלך ויצרך מבטן אנכי יהוה עשה כל נטה שמים לבדי רקע הארץ מי אתי.
ישע	מד	25	מפר אתות בדים וקסמים יהולל משיב חכמים אחור ודעתם ישכל.
ישע	מד	26	מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם.
ישע	מד	27	האמר לצולה חרבי ונהרתיך אוביש.
ישע	מד	28	האמר לכורש רעי וכל-חפצי ישלם ולאמר לירושלם תבנה והיכל תוסד.</P>
ישע	מה	1	כה-אמר יהוה למשיחו לכורש אשר-החזקתי בימינו לרד-לפניו גוים ומתני מלכים אפתח לפתח לפניו דלתים ושערים לא יסגרו.
ישע	מה	2	אני לפניך אלך והדורים אושר דלתות נחושה אשבר ובריחי ברזל אגדע.
ישע	מה	3	ונתתי לך אוצרות חשך ומטמני מסתרים למען תדע כי-אני יהוה הקורא בשמך אלהי ישראל.
ישע	מה	4	למען עבדי יעקב וישראל בחירי ואקרא לך בשמך אכנך ולא ידעתני.
ישע	מה	5	אני יהוה ואין עוד זולתי אין אלהים אאזרך ולא ידעתני.
ישע	מה	6	למען ידעו ממזרח-שמש וממערבה כי-אפס בלעדי אני יהוה ואין עוד.
ישע	מה	7	יוצר אור ובורא חשך עשה שלום ובורא רע אני יהוה עשה כל-אלה.</P>
ישע	מה	8	הרעיפו שמים ממעל ושחקים יזלו-צדק תפתח-ארץ ויפרו-ישע וצדקה תצמיח יחד אני יהוה בראתיו.</P>
ישע	מה	9	הוי רב את-יצרו חרש את-חרשי אדמה היאמר חמר ליצרו מה-תעשה ופעלך אין-ידים לו.</P>
ישע	מה	10	הוי אמר לאב מה-תוליד ולאשה מה-תחילין.</P>
ישע	מה	11	כה-אמר יהוה קדוש ישראל ויצרו האתיות שאלוני על-בני ועל-פעל ידי תצוני.
ישע	מה	12	אנכי עשיתי ארץ ואדם עליה בראתי אני ידי נטו שמים וכל-צבאם צויתי.
ישע	מה	13	אנכי העירתהו בצדק וכל-דרכיו אישר הוא-יבנה עירי וגלותי ישלח לא במחיר ולא בשחד אמר יהוה צבאות.</P>
ישע	מה	14	כה אמר יהוה יגיע מצרים וסחר-כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים.
ישע	מה	15	אכן אתה אל מסתתר אלהי ישראל מושיע.
ישע	מה	16	בושו וגם-נכלמו כלם יחדו הלכו בכלמה חרשי צירים.
ישע	מה	17	ישראל נושע ביהוה תשועת עולמים לא-תבשו ולא-תכלמו עד-עולמי עד.</P>
ישע	מה	18	כי כה אמר-יהוה בורא השמים הוא האלהים יצר הארץ ועשה הוא כוננה לא-תהו בראה לשבת יצרה אני יהוה ואין עוד.
ישע	מה	19	לא בסתר דברתי במקום ארץ חשך לא אמרתי לזרע יעקב תהו בקשוני אני יהוה דבר צדק מגיד מישרים.
ישע	מה	20	הקבצו ובאו התנגשו יחדו פליטי הגוים לא ידעו הנשאים את-עץ פסלם ומתפללים אל-אל לא יושיע.
ישע	מה	21	הגידו והגישו אף יועצו יחדו מי השמיע זאת מקדם מאז הגידה הלוא אני יהוה ואין-עוד אלהים מבלעדי אל-צדיק ומושיע אין זולתי.
ישע	מה	22	פנו-אלי והושעו כל-אפסי-ארץ כי אני-אל ואין עוד.
ישע	מה	23	בי נשבעתי יצא מפי צדקה דבר ולא ישוב כי-לי תכרע כל-ברך תשבע כל-לשון.
ישע	מה	24	אך ביהוה לי אמר צדקות ועז עדיו יבוא ויבשו כל הנחרים בו.
ישע	מה	25	ביהוה יצדקו ויתהללו כל-זרע ישראל.</P>
ישע	מו	1	כרע בל קרס נבו היו עצביהם לחיה ולבהמה נשאתיכם עמוסות משא לעיפה.
ישע	מו	2	קרסו כרעו יחדו לא יכלו מלט משא ונפשם בשבי הלכה.</P>
ישע	מו	3	שמעו אלי בית יעקב וכל-שארית בית ישראל העמסים מני-בטן הנשאים מני-רחם.
ישע	מו	4	ועד-זקנה אני הוא ועד-שיבה אני אסבל אני עשיתי ואני אשא ואני אסבל ואמלט.</P>
ישע	מו	5	למי תדמיוני ותשוו ותמשלוני ונדמה.
ישע	מו	6	הזלים זהב מכיס וכסף בקנה ישקלו ישכרו צורף ויעשהו אל יסגדו אף-ישתחוו.
ישע	מו	7	ישאהו על-כתף יסבלהו ויניחהו תחתיו ויעמד ממקומו לא ימיש אף-יצעק אליו ולא יענה מצרתו לא יושיענו.</P>
ישע	מו	8	זכרו-זאת והתאששו השיבו פושעים על-לב.
ישע	מו	9	זכרו ראשנות מעולם כי אנכי אל ואין עוד אלהים ואפס כמוני.
ישע	מו	10	מגיד מראשית אחרית ומקדם אשר לא-נעשו אמר עצתי תקום וכל-חפצי אעשה.
ישע	מו	11	קרא ממזרח עיט מארץ מרחק איש עצתו אף-דברתי אף-אביאנה יצרתי אף-אעשנה.</P>
ישע	מו	12	שמעו אלי אבירי לב הרחוקים מצדקה.
ישע	מו	13	קרבתי צדקתי לא תרחק ותשועתי לא תאחר ונתתי בציון תשועה לישראל תפארתי.</P>
ישע	מז	1	רדי ושבי על-עפר בתולת בת-בבל שבי-לארץ אין-כסא בת-כשדים כי לא תוסיפי יקראו-לך רכה וענגה.
ישע	מז	2	קחי רחים וטחני קמח גלי צמתך חשפי-שבל גלי-שוק עברי נהרות.
ישע	מז	3	תגל ערותך גם תראה חרפתך נקם אקח ולא אפגע אדם.</P>
ישע	מז	4	גאלנו יהוה צבאות שמו קדוש ישראל.
ישע	מז	5	שבי דומם ובאי בחשך בת-כשדים כי לא תוסיפי יקראו-לך גברת ממלכות.
ישע	מז	6	קצפתי על-עמי חללתי נחלתי ואתנם בידך לא-שמת להם רחמים על-זקן הכבדת עלך מאד.
ישע	מז	7	ותאמרי לעולם אהיה גברת עד לא-שמת אלה על-לבך לא זכרת אחריתה.</P>
ישע	מז	8	ועתה שמעי-זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול.
ישע	מז	9	ותבאנה לך שתי-אלה רגע ביום אחד שכול ואלמן כתמם באו עליך ברב כשפיך בעצמת חבריך מאד.
ישע	מז	10	ותבטחי ברעתך אמרת אין ראני חכמתך ודעתך היא שובבתך ותאמרי בלבך אני ואפסי עוד.
ישע	מז	11	ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שואה לא תדעי.
ישע	מז	12	עמדי-נא בחבריך וברב כשפיך באשר יגעת מנעוריך אולי תוכלי הועיל אולי תערוצי.
ישע	מז	13	נלאית ברב עצתיך יעמדו-נא ויושיעך הברו שמים החזים בכוכבים מודיעם לחדשים מאשר יבאו עליך.
ישע	מז	14	הנה היו כקש אש שרפתם לא-יצילו את-נפשם מיד להבה אין-גחלת לחמם אור לשבת נגדו.
ישע	מז	15	כן היו-לך אשר יגעת סחריך מנעוריך איש לעברו תעו אין מושיעך.</P>
ישע	מח	1	שמעו-זאת בית-יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו לא באמת ולא בצדקה.
ישע	מח	2	כי-מעיר הקדש נקראו ועל-אלהי ישראל נסמכו יהוה צבאות שמו.</P>
ישע	מח	3	הראשנות מאז הגדתי ומפי יצאו ואשמיעם פתאם עשיתי ותבאנה.
ישע	מח	4	מדעתי כי קשה אתה וגיד ברזל ערפך ומצחך נחושה.
ישע	מח	5	ואגיד לך מאז בטרם תבוא השמעתיך פן-תאמר עצבי עשם ופסלי ונסכי צום.
ישע	מח	6	שמעת חזה כלה ואתם הלוא תגידו השמעתיך חדשות מעתה ונצרות ולא ידעתם.
ישע	מח	7	עתה נבראו ולא מאז ולפני-יום ולא שמעתם פן-תאמר הנה ידעתין.
ישע	מח	8	גם לא-שמעת גם לא ידעת גם מאז לא-פתחה אזנך כי ידעתי בגוד תבגוד ופשע מבטן קרא לך.
ישע	מח	9	למען שמי אאריך אפי ותהלתי אחטם-לך לבלתי הכריתך.
ישע	מח	10	הנה צרפתיך ולא בכסף בחרתיך בכור עני.
ישע	מח	11	למעני למעני אעשה כי איך יחל וכבודי לאחר לא-אתן.</P>
ישע	מח	12	שמע אלי יעקב וישראל מקראי אני-הוא אני ראשון אף אני אחרון.
ישע	מח	13	אף-ידי יסדה ארץ וימיני טפחה שמים קרא אני אליהם יעמדו יחדו.
ישע	מח	14	הקבצו כלכם ושמעו מי בהם הגיד את-אלה יהוה אהבו יעשה חפצו בבבל וזרעו כשדים.
ישע	מח	15	אני אני דברתי אף-קראתיו הביאתיו והצליח דרכו.
ישע	מח	16	קרבו אלי שמעו-זאת לא מראש בסתר דברתי מעת היותה שם אני ועתה אדני יהוה שלחני ורוחו.</P>
ישע	מח	17	כה-אמר יהוה גאלך קדוש ישראל אני יהוה אלהיך מלמדך להועיל מדריכך בדרך תלך.
ישע	מח	18	לוא הקשבת למצותי ויהי כנהר שלומך וצדקתך כגלי הים.
ישע	מח	19	ויהי כחול זרעך וצאצאי מעיך כמעתיו לא-יכרת ולא-ישמד שמו מלפני.</P>
ישע	מח	20	צאו מבבל ברחו מכשדים בקול רנה הגידו השמיעו זאת הוציאוה עד-קצה הארץ אמרו גאל יהוה עבדו יעקב.
ישע	מח	21	ולא צמאו בחרבות הוליכם מים מצור הזיל למו ויבקע-צור ויזבו מים.
ישע	מח	22	אין שלום אמר יהוה לרשעים.</P>
ישע	מט	1	שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי.
ישע	מט	2	וישם פי כחרב חדה בצל ידו החביאני וישימני לחץ ברור באשפתו הסתירני.
ישע	מט	3	ויאמר לי עבדי-אתה ישראל אשר-בך אתפאר.
ישע	מט	4	ואני אמרתי לריק יגעתי לתהו והבל כחי כליתי אכן משפטי את-יהוה ופעלתי את-אלהי.</P>
ישע	מט	5	ועתה אמר יהוה יצרי מבטן לעבד לו לשובב יעקב אליו וישראל לא יאסף ואכבד בעיני יהוה ואלהי היה עזי.
ישע	מט	6	ויאמר נקל מהיותך לי עבד להקים את-שבטי יעקב ונצירי ישראל להשיב ונתתיך לאור גוים להיות ישועתי עד-קצה הארץ.</P>
ישע	מט	7	כה אמר-יהוה גאל ישראל קדושו לבזה-נפש למתעב גוי לעבד משלים מלכים יראו וקמו שרים וישתחוו למען יהוה אשר נאמן קדש ישראל ויבחרך.</P>
ישע	מט	8	כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות.
ישע	מט	9	לאמר לאסורים צאו לאשר בחשך הגלו על-דרכים ירעו ובכל-שפיים מרעיתם.
ישע	מט	10	לא ירעבו ולא יצמאו ולא-יכם שרב ושמש כי-מרחמם ינהגם ועל-מבועי מים ינהלם.
ישע	מט	11	ושמתי כל-הרי לדרך ומסלתי ירמון.
ישע	מט	12	הנה-אלה מרחוק יבאו והנה-אלה מצפון ומים ואלה מארץ סינים.
ישע	מט	13	רנו שמים וגילי ארץ יפצחו הרים רנה כי-נחם יהוה עמו ועניו ירחם.</P>
ישע	מט	14	ותאמר ציון עזבני יהוה ואדני שכחני.
ישע	מט	15	התשכח אשה עולה מרחם בן-בטנה גם-אלה תשכחנה ואנכי לא אשכחך.
ישע	מט	16	הן על-כפים חקתיך חומתיך נגדי תמיד.
ישע	מט	17	מהרו בניך מהרסיך ומחרביך ממך יצאו.
ישע	מט	18	שאי-סביב עיניך וראי כלם נקבצו באו-לך חי-אני נאם-יהוה כי כלם כעדי תלבשי ותקשרים ככלה.
ישע	מט	19	כי חרבתיך ושממתיך וארץ הרסתיך כי עתה תצרי מיושב ורחקו מבלעיך.
ישע	מט	20	עוד יאמרו באזניך בני שכליך צר-לי המקום גשה-לי ואשבה.
ישע	מט	21	ואמרת בלבבך מי ילד-לי את-אלה ואני שכולה וגלמודה גלה וסורה ואלה מי גדל הן אני נשארתי לבדי אלה איפה הם.</P>
ישע	מט	22	כה-אמר אדני יהוה הנה אשא אל-גוים ידי ואל-עמים ארים נסי והביאו בניך בחצן ובנתיך על-כתף תנשאנה.
ישע	מט	23	והיו מלכים אמניך ושרותיהם מיניקתיך אפים ארץ ישתחוו לך ועפר רגליך ילחכו וידעת כי-אני יהוה אשר לא-יבשו קוי.</P>
ישע	מט	24	היקח מגבור מלקוח ואם-שבי צדיק ימלט.</P>
ישע	מט	25	כי-כה אמר יהוה גם-שבי גבור יקח ומלקוח עריץ ימלט ואת-יריבך אנכי אריב ואת-בניך אנכי אושיע.
ישע	מט	26	והאכלתי את-מוניך את-בשרם וכעסיס דמם ישכרון וידעו כל-בשר כי אני יהוה מושיעך וגאלך אביר יעקב.</P>
ישע	נ	1	כה אמר יהוה אי זה ספר כריתות אמכם אשר שלחתיה או מי מנושי אשר-מכרתי אתכם לו הן בעונתיכם נמכרתם ובפשעיכם שלחה אמכם.
ישע	נ	2	מדוע באתי ואין איש קראתי ואין עונה הקצור קצרה ידי מפדות ואם-אין-בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא.
ישע	נ	3	אלביש שמים קדרות ושק אשים כסותם.</P>
ישע	נ	4	אדני יהוה נתן לי לשון למודים לדעת לעות את-יעף דבר יעיר בבקר בבקר יעיר לי אזן לשמע כלמודים.
ישע	נ	5	אדני יהוה פתח-לי אזן ואנכי לא מריתי אחור לא נסוגתי.
ישע	נ	6	גוי נתתי למכים ולחיי למרטים פני לא הסתרתי מכלמות ורק.
ישע	נ	7	ואדני יהוה יעזר-לי על-כן לא נכלמתי על-כן שמתי פני כחלמיש ואדע כי-לא אבוש.
ישע	נ	8	קרוב מצדיקי מי-יריב אתי נעמדה יחד מי-בעל משפטי יגש אלי.
ישע	נ	9	הן אדני יהוה יעזר-לי מי-הוא ירשיעני הן כלם כבגד יבלו עש יאכלם.</P>
ישע	נ	10	מי בכם ירא יהוה שמע בקול עבדו אשר הלך חשכים ואין נגה לו יבטח בשם יהוה וישען באלהיו.</P>
ישע	נ	11	הן כלכם קדחי אש מאזרי זיקות לכו באור אשכם ובזיקות בערתם מידי היתה-זאת לכם למעצבה תשכבון.</P>
ישע	נא	1	שמעו אלי רדפי צדק מבקשי יהוה הביטו אל-צור חצבתם ואל-מקבת בור נקרתם.
ישע	נא	2	הביטו אל-אברהם אביכם ואל-שרה תחוללכם כי-אחד קראתיו ואברכהו וארבהו.
ישע	נא	3	כי-נחם יהוה ציון נחם כל-חרבתיה וישם מדברה כעדן וערבתה כגן-יהוה ששון ושמחה ימצא בה תודה וקול זמרה.</P>
ישע	נא	4	הקשיבו אלי עמי ולאומי אלי האזינו כי תורה מאתי תצא ומשפטי לאור עמים ארגיע.
ישע	נא	5	קרוב צדקי יצא ישעי וזרעי עמים ישפטו אלי איים יקוו ואל-זרעי ייחלון.
ישע	נא	6	שאו לשמים עיניכם והביטו אל-הארץ מתחת כי-שמים כעשן נמלחו והארץ כבגד תבלה וישביה כמו-כן ימותון וישועתי לעולם תהיה וצדקתי לא תחת.</P>
ישע	נא	7	שמעו אלי ידעי צדק עם תורתי בלבם אל-תיראו חרפת אנוש ומגדפתם אל-תחתו.
ישע	נא	8	כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים.</P>
ישע	נא	9	עורי עורי לבשי-עז זרוע יהוה עורי כימי קדם דרות עולמים הלוא את-היא המחצבת רהב מחוללת תנין.
ישע	נא	10	הלוא את-היא המחרבת ים מי תהום רבה השמה מעמקי-ים דרך לעבר גאולים.
ישע	נא	11	ופדויי יהוה ישובון ובאו ציון ברנה ושמחת עולם על-ראשם ששון ושמחה ישיגון נסו יגון ואנחה.</P>
ישע	נא	12	אנכי אנכי הוא מנחמכם מי-את ותיראי מאנוש ימות ומבן-אדם חציר ינתן.
ישע	נא	13	ותשכח יהוה עשך נוטה שמים ויסד ארץ ותפחד תמיד כל-היום מפני חמת המציק כאשר כונן להשחית ואיה חמת המציק.
ישע	נא	14	מהר צעה להפתח ולא-ימות לשחת ולא יחסר לחמו.
ישע	נא	15	ואנכי יהוה אלהיך רגע הים ויהמו גליו יהוה צבאות שמו.
ישע	נא	16	ואשים דברי בפיך ובצל ידי כסיתיך לנטע שמים וליסד ארץ ולאמר לציון עמי-אתה.</P>
ישע	נא	17	התעוררי התעוררי קומי ירושלם אשר שתית מיד יהוה את-כוס חמתו את-קבעת כוס התרעלה שתית מצית.
ישע	נא	18	אין-מנהל לה מכל-בנים ילדה ואין מחזיק בידה מכל-בנים גדלה.
ישע	נא	19	שתים הנה קראתיך מי ינוד לך השד והשבר והרעב והחרב מי אנחמך.
ישע	נא	20	בניך עלפו שכבו בראש כל-חוצות כתוא מכמר המלאים חמת-יהוה גערת אלהיך.
ישע	נא	21	לכן שמעי-נא זאת עניה ושכרת ולא מיין.</P>
ישע	נא	22	כה-אמר אדניך יהוה ואלהיך יריב עמו הנה לקחתי מידך את-כוס התרעלה את-קבעת כוס חמתי לא-תוסיפי לשתותה עוד.
ישע	נא	23	ושמתיה ביד-מוגיך אשר-אמרו לנפשך שחי ונעברה ותשימי כארץ גוך וכחוץ לעברים.</P>
ישע	נב	1	עורי עורי לבשי עזך ציון לבשי בגדי תפארתך ירושלם עיר הקדש כי לא יוסיף יבא-בך עוד ערל וטמא.
ישע	נב	2	התנערי מעפר קומי שבי ירושלם התפתחו מוסרי צוארך שביה בת-ציון.</P>
ישע	נב	3	כי-כה אמר יהוה חנם נמכרתם ולא בכסף תגאלו.</P>
ישע	נב	4	כי כה אמר אדני יהוה מצרים ירד-עמי בראשנה לגור שם ואשור באפס עשקו.
ישע	נב	5	ועתה מה-לי-פה נאם-יהוה כי-לקח עמי חנם משלו יהילילו נאם-יהוה ותמיד כל-היום שמי מנאץ.
ישע	נב	6	לכן ידע עמי שמי לכן ביום ההוא כי-אני-הוא המדבר הנני.</P>
ישע	נב	7	מה-נאוו על-ההרים רגלי מבשר משמיע שלום מבשר טוב משמיע ישועה אמר לציון מלך אלהיך.
ישע	נב	8	קול צפיך נשאו קול יחדו ירננו כי עין בעין יראו בשוב יהוה ציון.
ישע	נב	9	פצחו רננו יחדו חרבות ירושלם כי-נחם יהוה עמו גאל ירושלם.
ישע	נב	10	חשף יהוה את-זרוע קדשו לעיני כל-הגוים וראו כל-אפסי-ארץ את ישועת אלהינו.</P>
ישע	נב	11	סורו סורו צאו משם טמא אל-תגעו צאו מתוכה הברו נשאי כלי יהוה.
ישע	נב	12	כי לא בחפזון תצאו ובמנוסה לא תלכון כי-הלך לפניכם יהוה ומאספכם אלהי ישראל.</P>
ישע	נב	13	הנה ישכיל עבדי ירום ונשא וגבה מאד.
ישע	נב	14	כאשר שממו עליך רבים כן-משחת מאיש מראהו ותארו מבני אדם.
ישע	נב	15	כן יזה גוים רבים עליו יקפצו מלכים פיהם כי אשר לא-ספר להם ראו ואשר לא-שמעו התבוננו.</P>
ישע	נג	1	מי האמין לשמעתנו וזרוע יהוה על-מי נגלתה.
ישע	נג	2	ויעל כיונק לפניו וכשרש מארץ ציה לא-תאר לו ולא הדר ונראהו ולא-מראה ונחמדהו.
ישע	נג	3	נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו.
ישע	נג	4	אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה.
ישע	נג	5	והוא מחלל מפשענו מדכא מעונתינו מוסר שלומנו עליו ובחברתו נרפא-לנו.
ישע	נג	6	כלנו כצאן תעינו איש לדרכו פנינו ויהוה הפגיע בו את עון כלנו.
ישע	נג	7	נגש והוא נענה ולא יפתח-פיו כשה לטבח יובל וכרחל לפני גזזיה נאלמה ולא יפתח פיו.
ישע	נג	8	מעצר וממשפט לקח ואת-דורו מי ישוחח כי נגזר מארץ חיים מפשע עמי נגע למו.
ישע	נג	9	ויתן את-רשעים קברו ואת-עשיר במתיו על לא-חמס עשה ולא מרמה בפיו.
ישע	נג	10	ויהוה חפץ דכאו החלי אם-תשים אשם נפשו יראה זרע יאריך ימים וחפץ יהוה בידו יצלח.
ישע	נג	11	מעמל נפשו יראה ישבע בדעתו יצדיק צדיק עבדי לרבים ועונתם הוא יסבל.
ישע	נג	12	לכן אחלק-לו ברבים ואת-עצומים יחלק שלל תחת אשר הערה למות נפשו ואת-פשעים נמנה והוא חטא-רבים נשא ולפשעים יפגיע.</P>
ישע	נד	1	רני עקרה לא ילדה פצחי רנה וצהלי לא-חלה כי-רבים בני-שוממה מבני בעולה אמר יהוה.
ישע	נד	2	הרחיבי מקום אהלך ויריעות משכנותיך יטו אל-תחשכי האריכי מיתריך ויתדתיך חזקי.
ישע	נד	3	כי-ימין ושמאול תפרצי וזרעך גוים יירש וערים נשמות יושיבו.
ישע	נד	4	אל-תיראי כי-לא תבושי ואל-תכלמי כי לא תחפירי כי בשת עלומיך תשכחי וחרפת אלמנותיך לא תזכרי-עוד.
ישע	נד	5	כי בעליך עשיך יהוה צבאות שמו וגאלך קדוש ישראל אלהי כל-הארץ יקרא.
ישע	נד	6	כי-כאשה עזובה ועצובת רוח קראך יהוה ואשת נעורים כי תמאס אמר אלהיך.
ישע	נד	7	ברגע קטן עזבתיך וברחמים גדלים אקבצך.
ישע	נד	8	בשצף קצף הסתרתי פני רגע ממך ובחסד עולם רחמתיך אמר גאלך יהוה.</P>
ישע	נד	9	כי-מי נח זאת לי אשר נשבעתי מעבר מי-נח עוד על-הארץ כן נשבעתי מקצף עליך ומגער-בך.
ישע	נד	10	כי ההרים ימושו והגבעות תמוטנה וחסדי מאתך לא-ימוש וברית שלומי לא תמוט אמר מרחמך יהוה.</P>
ישע	נד	11	עניה סערה לא נחמה הנה אנכי מרביץ בפוך אבניך ויסדתיך בספירים.
ישע	נד	12	ושמתי כדכד שמשתיך ושעריך לאבני אקדח וכל-גבולך לאבני-חפץ.
ישע	נד	13	וכל-בניך למודי יהוה ורב שלום בניך.
ישע	נד	14	בצדקה תכונני רחקי מעשק כי-לא תיראי וממחתה כי לא-תקרב אליך.
ישע	נד	15	הן גור יגור אפס מאותי מי-גר אתך עליך יפול.
ישע	נד	16	הן אנכי בראתי חרש נפח באש פחם ומוציא כלי למעשהו ואנכי בראתי משחית לחבל.
ישע	נד	17	כל-כלי יוצר עליך לא יצלח וכל-לשון תקום-אתך למשפט תרשיעי זאת נחלת עבדי יהוה וצדקתם מאתי נאם-יהוה.</P>
ישע	נה	1	הוי כל-צמא לכו למים ואשר אין-לו כסף לכו שברו ואכלו ולכו שברו בלוא-כסף ובלוא מחיר יין וחלב.
ישע	נה	2	למה תשקלו-כסף בלוא-לחם ויגיעכם בלוא לשבעה שמעו שמוע אלי ואכלו-טוב ותתענג בדשן נפשכם.
ישע	נה	3	הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים.
ישע	נה	4	הן עד לאומים נתתיו נגיד ומצוה לאמים.
ישע	נה	5	הן גוי לא-תדע תקרא וגוי לא-ידעוך אליך ירוצו למען יהוה אלהיך ולקדוש ישראל כי פארך.</P>
ישע	נה	6	דרשו יהוה בהמצאו קראהו בהיותו קרוב.
ישע	נה	7	יעזב רשע דרכו ואיש און מחשבתיו וישב אל-יהוה וירחמהו ואל-אלהינו כי-ירבה לסלוח.
ישע	נה	8	כי לא מחשבותי מחשבותיכם ולא דרכיכם דרכי נאם יהוה.
ישע	נה	9	כי-גבהו שמים מארץ כן גבהו דרכי מדרכיכם ומחשבתי ממחשבתיכם.
ישע	נה	10	כי כאשר ירד הגשם והשלג מן-השמים ושמה לא ישוב כי אם-הרוה את-הארץ והולידה והצמיחה ונתן זרע לזרע ולחם לאכל.
ישע	נה	11	כן יהיה דברי אשר יצא מפי לא-ישוב אלי ריקם כי אם-עשה את-אשר חפצתי והצליח אשר שלחתיו.
ישע	נה	12	כי-בשמחה תצאו ובשלום תובלון ההרים והגבעות יפצחו לפניכם רנה וכל-עצי השדה ימחאו-כף.
ישע	נה	13	תחת הנעצוץ יעלה ברוש תחת הסרפד יעלה הדס והיה ליהוה לשם לאות עולם לא יכרת.</P>
ישע	נו	1	כה אמר יהוה שמרו משפט ועשו צדקה כי-קרובה ישועתי לבוא וצדקתי להגלות.
ישע	נו	2	אשרי אנוש יעשה-זאת ובן-אדם יחזיק בה שמר שבת מחללו ושמר ידו מעשות כל-רע.</P>
ישע	נו	3	ואל-יאמר בן-הנכר הנלוה אל-יהוה לאמר הבדל יבדילני יהוה מעל עמו ואל-יאמר הסריס הן אני עץ יבש.</P>
ישע	נו	4	כי-כה אמר יהוה לסריסים אשר ישמרו את-שבתותי ובחרו באשר חפצתי ומחזיקים בבריתי.
ישע	נו	5	ונתתי להם בביתי ובחומתי יד ושם טוב מבנים ומבנות שם עולם אתן-לו אשר לא יכרת.</P>
ישע	נו	6	ובני הנכר הנלוים על-יהוה לשרתו ולאהבה את-שם יהוה להיות לו לעבדים כל-שמר שבת מחללו ומחזיקים בבריתי.
ישע	נו	7	והביאותים אל-הר קדשי ושמחתים בבית תפלתי עולתיהם וזבחיהם לרצון על-מזבחי כי ביתי בית-תפלה יקרא לכל-העמים.
ישע	נו	8	נאם אדני יהוה מקבץ נדחי ישראל עוד אקבץ עליו לנקבציו.
ישע	נו	9	כל חיתו שדי אתיו לאכל כל-חיתו ביער.</P>
ישע	נו	10	צפו עורים כלם לא ידעו כלם כלבים אלמים לא יוכלו לנבח הזים שכבים אהבי לנום.
ישע	נו	11	והכלבים עזי-נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו.
ישע	נו	12	אתיו אקחה-יין ונסבאה שכר והיה כזה יום מחר גדול יתר מאד.</P>
ישע	נז	1	הצדיק אבד ואין איש שם על-לב ואנשי-חסד נאספים באין מבין כי-מפני הרעה נאסף הצדיק.
ישע	נז	2	יבוא שלום ינוחו על-משכבותם הלך נכחו.</P>
ישע	נז	3	ואתם קרבו-הנה בני עננה זרע מנאף ותזנה.
ישע	נז	4	על-מי תתענגו על-מי תרחיבו פה תאריכו לשון הלוא-אתם ילדי-פשע זרע שקר.
ישע	נז	5	הנחמים באלים תחת כל-עץ רענן שחטי הילדים בנחלים תחת סעפי הסלעים.
ישע	נז	6	בחלקי-נחל חלקך הם הם גורלך גם-להם שפכת נסך העלית מנחה העל אלה אנחם.
ישע	נז	7	על הר-גבה ונשא שמת משכבך גם-שם עלית לזבח זבח.
ישע	נז	8	ואחר הדלת והמזוזה שמת זכרונך כי מאתי גלית ותעלי הרחבת משכבך ותכרת-לך מהם אהבת משכבם יד חזית.
ישע	נז	9	ותשרי למלך בשמן ותרבי רקחיך ותשלחי צריך עד-מרחק ותשפילי עד-שאול.
ישע	נז	10	ברב דרכך יגעת לא אמרת נואש חית ידך מצאת על-כן לא חלית.
ישע	נז	11	ואת-מי דאגת ותיראי כי תכזבי ואותי לא זכרת לא-שמת על-לבך הלא אני מחשה ומעלם ואותי לא תיראי.
ישע	נז	12	אני אגיד צדקתך ואת-מעשיך ולא יועילוך.
ישע	נז	13	בזעקך יצילך קבוציך ואת-כלם ישא-רוח יקח-הבל והחוסה בי ינחל-ארץ ויירש הר-קדשי.
ישע	נז	14	ואמר סלו-סלו פנו-דרך הרימו מכשול מדרך עמי.</P>
ישע	נז	15	כי כה אמר רם ונשא שכן עד וקדוש שמו מרום וקדוש אשכון ואת-דכא ושפל-רוח להחיות רוח שפלים ולהחיות לב נדכאים.
ישע	נז	16	כי לא לעולם אריב ולא לנצח אקצוף כי-רוח מלפני יעטוף ונשמות אני עשיתי.
ישע	נז	17	בעון בצעו קצפתי ואכהו הסתר ואקצף וילך שובב בדרך לבו.
ישע	נז	18	דרכיו ראיתי וארפאהו ואנחהו ואשלם נחמים לו ולאבליו.
ישע	נז	19	בורא נוב שפתים שלום שלום לרחוק ולקרוב אמר יהוה ורפאתיו.
ישע	נז	20	והרשעים כים נגרש כי השקט לא יוכל ויגרשו מימיו רפש וטיט.
ישע	נז	21	אין שלום אמר אלהי לרשעים.</P>
ישע	נח	1	קרא בגרון אל-תחשך כשופר הרם קולך והגד לעמי פשעם ולבית יעקב חטאתם.
ישע	נח	2	ואותי יום יום ידרשון ודעת דרכי יחפצון כגוי אשר-צדקה עשה ומשפט אלהיו לא עזב ישאלוני משפטי-צדק קרבת אלהים יחפצון.
ישע	נח	3	למה צמנו ולא ראית ענינו נפשנו ולא תדע הן ביום צמכם תמצאו-חפץ וכל-עצביכם תנגשו.
ישע	נח	4	הן לריב ומצה תצומו ולהכות באגרף רשע לא-תצומו כיום להשמיע במרום קולכם.
ישע	נח	5	הכזה יהיה צום אבחרהו יום ענות אדם נפשו הלכף כאגמן ראשו ושק ואפר יציע הלזה תקרא-צום ויום רצון ליהוה.
ישע	נח	6	הלוא זה צום אבחרהו פתח חרצבות רשע התר אגדות מוטה ושלח רצוצים חפשים וכל-מוטה תנתקו.
ישע	נח	7	הלוא פרס לרעב לחמך ועניים מרודים תביא בית כי-תראה ערם וכסיתו ומבשרך לא תתעלם.
ישע	נח	8	אז יבקע כשחר אורך וארכתך מהרה תצמח והלך לפניך צדקך כבוד יהוה יאספך.
ישע	נח	9	אז תקרא ויהוה יענה תשוע ויאמר הנני אם-תסיר מתוכך מוטה שלח אצבע ודבר-און.
ישע	נח	10	ותפק לרעב נפשך ונפש נענה תשביע וזרח בחשך אורך ואפלתך כצהרים.
ישע	נח	11	ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא-יכזבו מימיו.
ישע	נח	12	ובנו ממך חרבות עולם מוסדי דור-ודור תקומם וקרא לך גדר פרץ משבב נתיבות לשבת.
ישע	נח	13	אם-תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר.
ישע	נח	14	אז תתענג על-יהוה והרכבתיך על-במותי ארץ והאכלתיך נחלת יעקב אביך כי פי יהוה דבר.</P>
ישע	נט	1	הן לא-קצרה יד-יהוה מהושיע ולא-כבדה אזנו משמוע.
ישע	נט	2	כי אם-עונתיכם היו מבדלים בינכם לבין אלהיכם וחטאותיכם הסתירו פנים מכם משמוע.
ישע	נט	3	כי כפיכם נגאלו בדם ואצבעותיכם בעון שפתותיכם דברו-שקר לשונכם עולה תהגה.
ישע	נט	4	אין-קרא בצדק ואין נשפט באמונה בטוח על-תהו ודבר-שוא הרו עמל והוליד און.
ישע	נט	5	ביצי צפעוני בקעו וקורי עכביש יארגו האכל מביציהם ימות והזורה תבקע אפעה.
ישע	נט	6	קוריהם לא-יהיו לבגד ולא יתכסו במעשיהם מעשיהם מעשי-און ופעל חמס בכפיהם.
ישע	נט	7	רגליהם לרע ירצו וימהרו לשפך דם נקי מחשבותיהם מחשבות און שד ושבר במסלותם.
ישע	נט	8	דרך שלום לא ידעו ואין משפט במעגלותם נתיבותיהם עקשו להם כל דרך בה לא ידע שלום.
ישע	נט	9	על-כן רחק משפט ממנו ולא תשיגנו צדקה נקוה לאור והנה-חשך לנגהות באפלות נהלך.
ישע	נט	10	נגששה כעורים קיר וכאין עינים נגששה כשלנו בצהרים כנשף באשמנים כמתים.
ישע	נט	11	נהמה כדבים כלנו וכיונים הגה נהגה נקוה למשפט ואין לישועה רחקה ממנו.
ישע	נט	12	כי-רבו פשעינו נגדך וחטאותינו ענתה בנו כי-פשעינו אתנו ועונתינו ידענום.
ישע	נט	13	פשע וכחש ביהוה ונסוג מאחר אלהינו דבר-עשק וסרה הרו והגו מלב דברי-שקר.
ישע	נט	14	והסג אחור משפט וצדקה מרחוק תעמד כי-כשלה ברחוב אמת ונכחה לא-תוכל לבוא.</P>
ישע	נט	15	ותהי האמת נעדרת וסר מרע משתולל וירא יהוה וירע בעיניו כי-אין משפט.
ישע	נט	16	וירא כי-אין איש וישתומם כי אין מפגיע ותושע לו זרעו וצדקתו היא סמכתהו.
ישע	נט	17	וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה.
ישע	נט	18	כעל גמלות כעל ישלם חמה לצריו גמול לאיביו לאיים גמול ישלם.
ישע	נט	19	וייראו ממערב את-שם יהוה וממזרח-שמש את-כבודו כי-יבוא כנהר צר רוח יהוה נססה בו.
ישע	נט	20	ובא לציון גואל ולשבי פשע ביעקב נאם יהוה.
ישע	נט	21	ואני זאת בריתי אותם אמר יהוה רוחי אשר עליך ודברי אשר-שמתי בפיך לא-ימושו מפיך ומפי זרעך ומפי זרע זרעך אמר יהוה מעתה ועד-עולם.</P>
ישע	ס	1	קומי אורי כי בא אורך וכבוד יהוה עליך זרח.
ישע	ס	2	כי-הנה החשך יכסה-ארץ וערפל לאמים ועליך יזרח יהוה וכבודו עליך יראה.
ישע	ס	3	והלכו גוים לאורך ומלכים לנגה זרחך.
ישע	ס	4	שאי-סביב עיניך וראי כלם נקבצו באו-לך בניך מרחוק יבאו ובנתיך על-צד תאמנה.
ישע	ס	5	אז תראי ונהרת ופחד ורחב לבבך כי-יהפך עליך המון ים חיל גוים יבאו לך.
ישע	ס	6	שפעת גמלים תכסך בכרי מדין ועיפה כלם משבא יבאו זהב ולבונה ישאו ותהלת יהוה יבשרו.
ישע	ס	7	כל-צאן קדר יקבצו לך אילי נביות ישרתונך יעלו על-רצון מזבחי ובית תפארתי אפאר.
ישע	ס	8	מי-אלה כעב תעופינה וכיונים אל-ארבתיהם.
ישע	ס	9	כי-לי איים יקוו ואניות תרשיש בראשנה להביא בניך מרחוק כספם וזהבם אתם לשם יהוה אלהיך ולקדוש ישראל כי פארך.
ישע	ס	10	ובנו בני-נכר חמתיך ומלכיהם ישרתונך כי בקצפי הכיתיך וברצוני רחמתיך.
ישע	ס	11	ופתחו שעריך תמיד יומם ולילה לא יסגרו להביא אליך חיל גוים ומלכיהם נהוגים.
ישע	ס	12	כי-הגוי והממלכה אשר לא-יעבדוך יאבדו והגוים חרב יחרבו.
ישע	ס	13	כבוד הלבנון אליך יבוא ברוש תדהר ותאשור יחדו לפאר מקום מקדשי ומקום רגלי אכבד.
ישע	ס	14	והלכו אליך שחוח בני מעניך והשתחוו על-כפות רגליך כל-מנאציך וקראו לך עיר יהוה ציון קדוש ישראל.
ישע	ס	15	תחת היותך עזובה ושנואה ואין עובר ושמתיך לגאון עולם משוש דור ודור.
ישע	ס	16	וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב.
ישע	ס	17	תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה.
ישע	ס	18	לא-ישמע עוד חמס בארצך שד ושבר בגבוליך וקראת ישועה חומתיך ושעריך תהלה.
ישע	ס	19	לא-יהיה-לך עוד השמש לאור יומם ולנגה הירח לא-יאיר לך והיה-לך יהוה לאור עולם ואלהיך לתפארתך.
ישע	ס	20	לא-יבוא עוד שמשך וירחך לא יאסף כי יהוה יהיה-לך לאור עולם ושלמו ימי אבלך.
ישע	ס	21	ועמך כלם צדיקים לעולם יירשו ארץ נצר מטעו מעשה ידי להתפאר.
ישע	ס	22	הקטן יהיה לאלף והצעיר לגוי עצום אני יהוה בעתה אחישנה.</P>
ישע	סא	1	רוח אדני יהוה עלי יען משח יהוה אתי לבשר ענוים שלחני לחבש לנשברי-לב לקרא לשבוים דרור ולאסורים פקח-קוח.
ישע	סא	2	לקרא שנת-רצון ליהוה ויום נקם לאלהינו לנחם כל-אבלים.
ישע	סא	3	לשום לאבלי ציון לתת להם פאר תחת אפר שמן ששון תחת אבל מעטה תהלה תחת רוח כהה וקרא להם אילי הצדק מטע יהוה להתפאר.
ישע	סא	4	ובנו חרבות עולם שממות ראשנים יקוממו וחדשו ערי חרב שממות דור ודור.
ישע	סא	5	ועמדו זרים ורעו צאנכם ובני נכר אכריכם וכרמיכם.
ישע	סא	6	ואתם כהני יהוה תקראו משרתי אלהינו יאמר לכם חיל גוים תאכלו ובכבודם תתימרו.
ישע	סא	7	תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם.
ישע	סא	8	כי אני יהוה אהב משפט שנא גזל בעולה ונתתי פעלתם באמת וברית עולם אכרות להם.
ישע	סא	9	ונודע בגוים זרעם וצאצאיהם בתוך העמים כל-ראיהם יכירום כי הם זרע ברך יהוה.</P>
ישע	סא	10	שוש אשיש ביהוה תגל נפשי באלהי כי הלבישני בגדי-ישע מעיל צדקה יעטני כחתן יכהן פאר וככלה תעדה כליה.
ישע	סא	11	כי כארץ תוציא צמחה וכגנה זרועיה תצמיח כן אדני יהוה יצמיח צדקה ותהלה נגד כל-הגוים.</P>
ישע	סב	1	למען ציון לא אחשה ולמען ירושלם לא אשקוט עד-יצא כנגה צדקה וישועתה כלפיד יבער.
ישע	סב	2	וראו גוים צדקך וכל-מלכים כבודך וקרא לך שם חדש אשר פי יהוה יקבנו.
ישע	סב	3	והיית עטרת תפארת ביד-יהוה וצנוף מלוכה בכף-אלהיך.
ישע	סב	4	לא-יאמר לך עוד עזובה ולארצך לא-יאמר עוד שממה כי לך יקרא חפצי-בה ולארצך בעולה כי-חפץ יהוה בך וארצך תבעל.
ישע	סב	5	כי-יבעל בחור בתולה יבעלוך בניך ומשוש חתן על-כלה ישיש עליך אלהיך.
ישע	סב	6	על-חומתיך ירושלם הפקדתי שמרים כל-היום וכל-הלילה תמיד לא יחשו המזכרים את-יהוה אל-דמי לכם.
ישע	סב	7	ואל-תתנו דמי לו עד-יכונן ועד-ישים את-ירושלם תהלה בארץ.
ישע	סב	8	נשבע יהוה בימינו ובזרוע עזו אם-אתן את-דגנך עוד מאכל לאיביך ואם-ישתו בני-נכר תירושך אשר יגעת בו.
ישע	סב	9	כי מאספיו יאכלהו והללו את-יהוה ומקבציו ישתהו בחצרות קדשי.</P>
ישע	סב	10	עברו עברו בשערים פנו דרך העם סלו סלו המסלה סקלו מאבן הרימו נס על-העמים.
ישע	סב	11	הנה יהוה השמיע אל-קצה הארץ אמרו לבת-ציון הנה ישעך בא הנה שכרו אתו ופעלתו לפניו.
ישע	סב	12	וקראו להם עם-הקדש גאולי יהוה ולך יקרא דרושה עיר לא נעזבה.</P>
ישע	סג	1	מי-זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע.
ישע	סג	2	מדוע אדם ללבושך ובגדיך כדרך בגת.
ישע	סג	3	פורה דרכתי לבדי ומעמים אין-איש אתי ואדרכם באפי וארמסם בחמתי ויז נצחם על-בגדי וכל-מלבושי אגאלתי.
ישע	סג	4	כי יום נקם בלבי ושנת גאולי באה.
ישע	סג	5	ואביט ואין עזר ואשתומם ואין סומך ותושע לי זרעי וחמתי היא סמכתני.
ישע	סג	6	ואבוס עמים באפי ואשכרם בחמתי ואוריד לארץ נצחם.</P>
ישע	סג	7	חסדי יהוה אזכיר תהלת יהוה כעל כל אשר-גמלנו יהוה ורב-טוב לבית ישראל אשר-גמלם כרחמיו וכרב חסדיו.
ישע	סג	8	ויאמר אך-עמי המה בנים לא ישקרו ויהי להם למושיע.
ישע	סג	9	בכל-צרתם לא צר ומלאך פניו הושיעם באהבתו ובחמלתו הוא גאלם וינטלם וינשאם כל-ימי עולם.
ישע	סג	10	והמה מרו ועצבו את-רוח קדשו ויהפך להם לאויב הוא נלחם-בם.
ישע	סג	11	ויזכר ימי-עולם משה עמו איה המעלם מים את רעי צאנו איה השם בקרבו את-רוח קדשו.
ישע	סג	12	מוליך לימין משה זרוע תפארתו בוקע מים מפניהם לעשות לו שם עולם.
ישע	סג	13	מוליכם בתהמות כסוס במדבר לא יכשלו.
ישע	סג	14	כבהמה בבקעה תרד רוח יהוה תניחנו כן נהגת עמך לעשות לך שם תפארת.
ישע	סג	15	הבט משמים וראה מזבל קדשך ותפארתך איה קנאתך וגבורתך המון מעיך ורחמיך אלי התאפקו.
ישע	סג	16	כי-אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך.
ישע	סג	17	למה תתענו יהוה מדרכיך תקשיח לבנו מיראתך שוב למען עבדיך שבטי נחלתך.
ישע	סג	18	למצער ירשו עם-קדשך צרינו בוססו מקדשך.
ישע	סג	19	היינו מעולם לא-משלת בם לא-נקרא שמך עליהם לוא-קרעת שמים ירדת מפניך הרים נזלו.</P>
ישע	סד	1	כקדח אש המסים מים תבעה-אש להודיע שמך לצריך מפניך גוים ירגזו.
ישע	סד	2	בעשותך נוראות לא נקוה ירדת מפניך הרים נזלו.</P>
ישע	סד	3	ומעולם לא-שמעו לא האזינו עין לא-ראתה אלהים זולתך יעשה למחכה-לו.
ישע	סד	4	פגעת את-שש ועשה צדק בדרכיך יזכרוך הן-אתה קצפת ונחטא בהם עולם ונושע.
ישע	סד	5	ונהי כטמא כלנו וכבגד עדים כל-צדקתינו ונבל כעלה כלנו ועוננו כרוח ישאנו.
ישע	סד	6	ואין-קורא בשמך מתעורר להחזיק בך כי-הסתרת פניך ממנו ותמוגנו ביד-עוננו.
ישע	סד	7	ועתה יהוה אבינו אתה אנחנו החמר ואתה יצרנו ומעשה ידך כלנו.
ישע	סד	8	אל-תקצף יהוה עד-מאד ואל-לעד תזכר עון הן הבט-נא עמך כלנו.
ישע	סד	9	ערי קדשך היו מדבר ציון מדבר היתה ירושלם שממה.
ישע	סד	10	בית קדשנו ותפארתנו אשר הללוך אבתינו היה לשרפת אש וכל-מחמדינו היה לחרבה.
ישע	סד	11	העל-אלה תתאפק יהוה תחשה ותעננו עד-מאד.</P>
ישע	סה	1	נדרשתי ללוא שאלו נמצאתי ללא בקשני אמרתי הנני הנני אל-גוי לא-קרא בשמי.
ישע	סה	2	פרשתי ידי כל-היום אל-עם סורר ההלכים הדרך לא-טוב אחר מחשבתיהם.
ישע	סה	3	העם המכעיסים אותי על-פני תמיד זבחים בגנות ומקטרים על-הלבנים.
ישע	סה	4	הישבים בקברים ובנצורים ילינו האכלים בשר החזיר ופרק פגלים כליהם.
ישע	סה	5	האמרים קרב אליך אל-תגש-בי כי קדשתיך אלה עשן באפי אש יקדת כל-היום.
ישע	סה	6	הנה כתובה לפני לא אחשה כי אם-שלמתי ושלמתי על-חיקם.
ישע	סה	7	עונתיכם ועונת אבותיכם יחדו אמר יהוה אשר קטרו על-ההרים ועל-הגבעות חרפוני ומדתי פעלתם ראשנה על-חיקם.</P>
ישע	סה	8	כה אמר יהוה כאשר ימצא התירוש באשכול ואמר אל-תשחיתהו כי ברכה בו כן אעשה למען עבדי לבלתי השחית הכל.
ישע	סה	9	והוצאתי מיעקב זרע ומיהודה יורש הרי וירשוה בחירי ועבדי ישכנו-שמה.
ישע	סה	10	והיה השרון לנוה-צאן ועמק עכור לרבץ בקר לעמי אשר דרשוני.
ישע	סה	11	ואתם עזבי יהוה השכחים את-הר קדשי הערכים לגד שלחן והממלאים למני ממסך.
ישע	סה	12	ומניתי אתכם לחרב וכלכם לטבח תכרעו יען קראתי ולא עניתם דברתי ולא שמעתם ותעשו הרע בעיני ובאשר לא-חפצתי בחרתם.</P>
ישע	סה	13	לכן כה-אמר אדני יהוה הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו.
ישע	סה	14	הנה עבדי ירנו מטוב לב ואתם תצעקו מכאב לב ומשבר רוח תילילו.
ישע	סה	15	והנחתם שמכם לשבועה לבחירי והמיתך אדני יהוה ולעבדיו יקרא שם אחר.
ישע	סה	16	אשר המתברך בארץ יתברך באלהי אמן והנשבע בארץ ישבע באלהי אמן כי נשכחו הצרות הראשנות וכי נסתרו מעיני.
ישע	סה	17	כי-הנני בורא שמים חדשים וארץ חדשה ולא תזכרנה הראשנות ולא תעלינה על-לב.
ישע	סה	18	כי-אם-שישו וגילו עדי-עד אשר אני בורא כי הנני בורא את-ירושלם גילה ועמה משוש.
ישע	סה	19	וגלתי בירושלם וששתי בעמי ולא-ישמע בה עוד קול בכי וקול זעקה.
ישע	סה	20	לא-יהיה משם עוד עול ימים וזקן אשר לא-ימלא את-ימיו כי הנער בן-מאה שנה ימות והחוטא בן-מאה שנה יקלל.
ישע	סה	21	ובנו בתים וישבו ונטעו כרמים ואכלו פרים.
ישע	סה	22	לא יבנו ואחר ישב לא יטעו ואחר יאכל כי-כימי העץ ימי עמי ומעשה ידיהם יבלו בחירי.
ישע	סה	23	לא ייגעו לריק ולא ילדו לבהלה כי זרע ברוכי יהוה המה וצאצאיהם אתם.
ישע	סה	24	והיה טרם-יקראו ואני אענה עוד הם מדברים ואני אשמע.
ישע	סה	25	זאב וטלה ירעו כאחד ואריה כבקר יאכל-תבן ונחש עפר לחמו לא-ירעו ולא-ישחיתו בכל-הר קדשי אמר יהוה.</P>
ישע	סו	1	כה אמר יהוה השמים כסאי והארץ הדם רגלי אי-זה בית אשר תבנו-לי ואי-זה מקום מנוחתי.
ישע	סו	2	ואת-כל-אלה ידי עשתה ויהיו כל-אלה נאם-יהוה ואל-זה אביט אל-עני ונכה-רוח וחרד על-דברי.
ישע	סו	3	שוחט השור מכה-איש זובח השה ערף כלב מעלה מנחה דם-חזיר מזכיר לבנה מברך און גם-המה בחרו בדרכיהם ובשקוציהם נפשם חפצה.
ישע	סו	4	גם-אני אבחר בתעלליהם ומגורתם אביא להם יען קראתי ואין עונה דברתי ולא שמעו ויעשו הרע בעיני ובאשר לא-חפצתי בחרו.</P>
ישע	סו	5	שמעו דבר-יהוה החרדים אל-דברו אמרו אחיכם שנאיכם מנדיכם למען שמי יכבד יהוה ונראה בשמחתכם והם יבשו.
ישע	סו	6	קול שאון מעיר קול מהיכל קול יהוה משלם גמול לאיביו.
ישע	סו	7	בטרם תחיל ילדה בטרם יבוא חבל לה והמליטה זכר.
ישע	סו	8	מי-שמע כזאת מי ראה כאלה היוחל ארץ ביום אחד אם-יולד גוי פעם אחת כי-חלה גם-ילדה ציון את-בניה.
ישע	סו	9	האני אשביר ולא אוליד יאמר יהוה אם-אני המוליד ועצרתי אמר אלהיך.</P>
ישע	סו	10	שמחו את-ירושלם וגילו בה כל-אהביה שישו אתה משוש כל-המתאבלים עליה.
ישע	סו	11	למען תינקו ושבעתם משד תנחמיה למען תמצו והתענגתם מזיז כבודה.</P>
ישע	סו	12	כי-כה אמר יהוה הנני נטה-אליה כנהר שלום וכנחל שוטף כבוד גוים וינקתם על-צד תנשאו ועל-ברכים תשעשעו.
ישע	סו	13	כאיש אשר אמו תנחמנו כן אנכי אנחמכם ובירושלם תנחמו.
ישע	סו	14	וראיתם ושש לבכם ועצמותיכם כדשא תפרחנה ונודעה יד-יהוה את-עבדיו וזעם את-איביו.</P>
ישע	סו	15	כי-הנה יהוה באש יבוא וכסופה מרכבתיו להשיב בחמה אפו וגערתו בלהבי-אש.
ישע	סו	16	כי באש יהוה נשפט ובחרבו את-כל-בשר ורבו חללי יהוה.
ישע	סו	17	המתקדשים והמטהרים אל-הגנות אחר אחד בתוך אכלי בשר החזיר והשקץ והעכבר יחדו יספו נאם-יהוה.
ישע	סו	18	ואנכי מעשיהם ומחשבתיהם באה לקבץ את-כל-הגוים והלשנות ובאו וראו את-כבודי.
ישע	סו	19	ושמתי בהם אות ושלחתי מהם פליטים אל-הגוים תרשיש פול ולוד משכי קשת תבל ויון האיים הרחקים אשר לא-שמעו את-שמעי ולא-ראו את-כבודי והגידו את-כבודי בגוים.
ישע	סו	20	והביאו את-כל-אחיכם מכל-הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם אמר יהוה כאשר יביאו בני ישראל את-המנחה בכלי טהור בית יהוה.
ישע	סו	21	וגם-מהם אקח לכהנים ללוים אמר יהוה.
ישע	סו	22	כי כאשר השמים החדשים והארץ החדשה אשר אני עשה עמדים לפני נאם-יהוה כן יעמד זרעכם ושמכם.
ישע	סו	23	והיה מדי-חדש בחדשו ומדי שבת בשבתו יבוא כל-בשר להשתחות לפני אמר יהוה.
ישע	סו	24	ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל-בשר.</P>
מכה	א	1	דבר-יהוה אשר היה אל-מיכה המרשתי בימי יותם אחז יחזקיה מלכי יהודה אשר-חזה על-שמרון וירושלם.
מכה	א	2	שמעו עמים כלם הקשיבי ארץ ומלאה ויהי אדני יהוה בכם לעד אדני מהיכל קדשו.
מכה	א	3	כי-הנה יהוה יצא ממקומו וירד ודרך על-במותי ארץ.
מכה	א	4	ונמסו ההרים תחתיו והעמקים יתבקעו כדונג מפני האש כמים מגרים במורד.
מכה	א	5	בפשע יעקב כל-זאת ובחטאות בית ישראל מי-פשע יעקב הלוא שמרון ומי במות יהודה הלוא ירושלם.
מכה	א	6	ושמתי שמרון לעי השדה למטעי כרם והגרתי לגי אבניה ויסדיה אגלה.
מכה	א	7	וכל-פסיליה יכתו וכל-אתנניה ישרפו באש וכל-עצביה אשים שממה כי מאתנן זונה קבצה ועד-אתנן זונה ישובו.
מכה	א	8	על-זאת אספדה ואילילה אילכה שילל וערום אעשה מספד כתנים ואבל כבנות יענה.
מכה	א	9	כי אנושה מכותיה כי-באה עד-יהודה נגע עד-שער עמי עד-ירושלם.
מכה	א	10	בגת אל-תגידו בכו אל-תבכו בבית לעפרה עפר התפלשתי.
מכה	א	11	עברי לכם יושבת שפיר עריה-בשת לא יצאה יושבת צאנן מספד בית האצל יקח מכם עמדתו.
מכה	א	12	כי-חלה לטוב יושבת מרות כי-ירד רע מאת יהוה לשער ירושלם.
מכה	א	13	רתם המרכבה לרכש יושבת לכיש ראשית חטאת היא לבת-ציון כי-בך נמצאו פשעי ישראל.
מכה	א	14	לכן תתני שלוחים על מורשת גת בתי אכזיב לאכזב למלכי ישראל.
מכה	א	15	עד הירש אבי לך יושבת מרשה עד-עדלם יבוא כבוד ישראל.
מכה	א	16	קרחי וגזי על-בני תענוגיך הרחבי קרחתך כנשר כי גלו ממך.</P>
מכה	ב	1	הוי חשבי-און ופעלי רע על-משכבותם באור הבקר יעשוה כי יש-לאל ידם.
מכה	ב	2	וחמדו שדות וגזלו ובתים ונשאו ועשקו גבר וביתו ואיש ונחלתו.</P>
מכה	ב	3	לכן כה אמר יהוה הנני חשב על-המשפחה הזאת רעה אשר לא-תמישו משם צוארתיכם ולא תלכו רומה כי עת רעה היא.
מכה	ב	4	ביום ההוא ישא עליכם משל ונהה נהי נהיה אמר שדוד נשדנו חלק עמי ימיר איך ימיש לי לשובב שדינו יחלק.
מכה	ב	5	לכן לא-יהיה לך משליך חבל בגורל בקהל יהוה.
מכה	ב	6	אל-תטפו יטיפון לא-יטפו לאלה לא יסג כלמות.
מכה	ב	7	האמור בית-יעקב הקצר רוח יהוה אם-אלה מעלליו הלוא דברי ייטיבו עם הישר הולך.
מכה	ב	8	ואתמול עמי לאויב יקומם ממול שלמה אדר תפשטון מעברים בטח שובי מלחמה.
מכה	ב	9	נשי עמי תגרשון מבית תענגיה מעל עלליה תקחו הדרי לעולם.
מכה	ב	10	קומו ולכו כי לא-זאת המנוחה בעבור טמאה תחבל וחבל נמרץ.
מכה	ב	11	לו-איש הלך רוח ושקר כזב אטף לך ליין ולשכר והיה מטיף העם הזה.
מכה	ב	12	אסף אאסף יעקב כלך קבץ אקבץ שארית ישראל יחד אשימנו כצאן בצרה כעדר בתוך הדברו תהימנה מאדם.
מכה	ב	13	עלה הפרץ לפניהם פרצו ויעברו שער ויצאו בו ויעבר מלכם לפניהם ויהוה בראשם.</P>
מכה	ג	1	ואמר שמעו-נא ראשי יעקב וקציני בית ישראל הלוא לכם לדעת את-המשפט.
מכה	ג	2	שנאי טוב ואהבי רעה גזלי עורם מעליהם ושארם מעל עצמותם.
מכה	ג	3	ואשר אכלו שאר עמי ועורם מעליהם הפשיטו ואת-עצמתיהם פצחו ופרשו כאשר בסיר וכבשר בתוך קלחת.
מכה	ג	4	אז יזעקו אל-יהוה ולא יענה אותם ויסתר פניו מהם בעת ההיא כאשר הרעו מעלליהם.</P>
מכה	ג	5	כה אמר יהוה על-הנביאים המתעים את-עמי הנשכים בשניהם וקראו שלום ואשר לא-יתן על-פיהם וקדשו עליו מלחמה.
מכה	ג	6	לכן לילה לכם מחזון וחשכה לכם מקסם ובאה השמש על-הנביאים וקדר עליהם היום.
מכה	ג	7	ובשו החזים וחפרו הקסמים ועטו על-שפם כלם כי אין מענה אלהים.
מכה	ג	8	ואולם אנכי מלאתי כח את-רוח יהוה ומשפט וגבורה להגיד ליעקב פשעו ולישראל חטאתו.</P>
מכה	ג	9	שמעו-נא זאת ראשי בית יעקב וקציני בית ישראל המתעבים משפט ואת כל-הישרה יעקשו.
מכה	ג	10	בנה ציון בדמים וירושלם בעולה.
מכה	ג	11	ראשיה בשחד ישפטו וכהניה במחיר יורו ונביאיה בכסף יקסמו ועל-יהוה ישענו לאמר הלוא יהוה בקרבנו לא-תבוא עלינו רעה.
מכה	ג	12	לכן בגללכם ציון שדה תחרש וירושלם עיין תהיה והר הבית לבמות יער.</P>
מכה	ד	1	והיה באחרית הימים יהיה הר בית-יהוה נכון בראש ההרים ונשא הוא מגבעות ונהרו עליו עמים.
מכה	ד	2	והלכו גוים רבים ואמרו לכו ונעלה אל-הר-יהוה ואל-בית אלהי יעקב ויורנו מדרכיו ונלכה בארחתיו כי מציון תצא תורה ודבר-יהוה מירושלם.
מכה	ד	3	ושפט בין עמים רבים והוכיח לגוים עצמים עד-רחוק וכתתו חרבתיהם לאתים וחניתתיהם למזמרות לא-ישאו גוי אל-גוי חרב ולא-ילמדון עוד מלחמה.
מכה	ד	4	וישבו איש תחת גפנו ותחת תאנתו ואין מחריד כי-פי יהוה צבאות דבר.
מכה	ד	5	כי כל-העמים ילכו איש בשם אלהיו ואנחנו נלך בשם-יהוה אלהינו לעולם ועד.</P>
מכה	ד	6	ביום ההוא נאם-יהוה אספה הצלעה והנדחה אקבצה ואשר הרעתי.
מכה	ד	7	ושמתי את-הצלעה לשארית והנהלאה לגוי עצום ומלך יהוה עליהם בהר ציון מעתה ועד-עולם.</P>
מכה	ד	8	ואתה מגדל-עדר עפל בת-ציון עדיך תאתה ובאה הממשלה הראשנה ממלכת לבת-ירושלם.
מכה	ד	9	עתה למה תריעי רע המלך אין-בך אם-יועצך אבד כי-החזיקך חיל כיולדה.
מכה	ד	10	חולי וגחי בת-ציון כיולדה כי-עתה תצאי מקריה ושכנת בשדה ובאת עד-בבל שם תנצלי שם יגאלך יהוה מכף איביך.
מכה	ד	11	ועתה נאספו עליך גוים רבים האמרים תחנף ותחז בציון עינינו.
מכה	ד	12	והמה לא ידעו מחשבות יהוה ולא הבינו עצתו כי קבצם כעמיר גרנה.
מכה	ד	13	קומי ודושי בת-ציון כי-קרנך אשים ברזל ופרסתיך אשים נחושה והדקות עמים רבים והחרמתי ליהוה בצעם וחילם לאדון כל-הארץ.
מכה	ד	14	עתה תתגדדי בת-גדוד מצור שם עלינו בשבט יכו על-הלחי את שפט ישראל.</P>
מכה	ה	1	ואתה בית-לחם אפרתה צעיר להיות באלפי יהודה ממך לי יצא להיות מושל בישראל ומוצאתיו מקדם מימי עולם.
מכה	ה	2	לכן יתנם עד-עת יולדה ילדה ויתר אחיו ישובון על-בני ישראל.
מכה	ה	3	ועמד ורעה בעז יהוה בגאון שם יהוה אלהיו וישבו כי-עתה יגדל עד-אפסי-ארץ.
מכה	ה	4	והיה זה שלום אשור כי-יבוא בארצנו וכי ידרך בארמנתינו והקמנו עליו שבעה רעים ושמנה נסיכי אדם.
מכה	ה	5	ורעו את-ארץ אשור בחרב ואת-ארץ נמרד בפתחיה והציל מאשור כי-יבוא בארצנו וכי ידרך בגבולנו.</P>
מכה	ה	6	והיה שארית יעקב בקרב עמים רבים כטל מאת יהוה כרביבים עלי-עשב אשר לא-יקוה לאיש ולא ייחל לבני אדם.</P>
מכה	ה	7	והיה שארית יעקב בגוים בקרב עמים רבים כאריה בבהמות יער ככפיר בעדרי-צאן אשר אם עבר ורמס וטרף ואין מציל.
מכה	ה	8	תרם ידך על-צריך וכל-איביך יכרתו.
מכה	ה	9	והיה ביום-ההוא נאם-יהוה והכרתי סוסיך מקרבך והאבדתי מרכבתיך.
מכה	ה	10	והכרתי ערי ארצך והרסתי כל-מבצריך.
מכה	ה	11	והכרתי כשפים מידך ומעוננים לא יהיו-לך.
מכה	ה	12	והכרתי פסיליך ומצבותיך מקרבך ולא-תשתחוה עוד למעשה ידיך.
מכה	ה	13	ונתשתי אשיריך מקרבך והשמדתי עריך.
מכה	ה	14	ועשיתי באף ובחמה נקם את-הגוים אשר לא שמעו.</P>
מכה	ו	1	שמעו-נא את אשר-יהוה אמר קום ריב את-ההרים ותשמענה הגבעות קולך.
מכה	ו	2	שמעו הרים את-ריב יהוה והאתנים מסדי ארץ כי ריב ליהוה עם-עמו ועם-ישראל יתוכח.
מכה	ו	3	עמי מה-עשיתי לך ומה הלאתיך ענה בי.
מכה	ו	4	כי העלתיך מארץ מצרים ומבית עבדים פדיתיך ואשלח לפניך את-משה אהרן ומרים.
מכה	ו	5	עמי זכר-נא מה-יעץ בלק מלך מואב ומה-ענה אתו בלעם בן-בעור מן-השטים עד-הגלגל למען דעת צדקות יהוה.
מכה	ו	6	במה אקדם יהוה אכף לאלהי מרום האקדמנו בעולות בעגלים בני שנה.
מכה	ו	7	הירצה יהוה באלפי אילים ברבבות נחלי-שמן האתן בכורי פשעי פרי בטני חטאת נפשי.
מכה	ו	8	הגיד לך אדם מה-טוב ומה-יהוה דורש ממך כי אם-עשות משפט ואהבת חסד והצנע לכת עם-אלהיך.</P>
מכה	ו	9	קול יהוה לעיר יקרא ותושיה יראה שמך שמעו מטה ומי יעדה.
מכה	ו	10	עוד האש בית רשע אצרות רשע ואיפת רזון זעומה.
מכה	ו	11	האזכה במאזני רשע ובכיס אבני מרמה.
מכה	ו	12	אשר עשיריה מלאו חמס וישביה דברו-שקר ולשונם רמיה בפיהם.
מכה	ו	13	וגם-אני החליתי הכותך השמם על-חטאתך.
מכה	ו	14	אתה תאכל ולא תשבע וישחך בקרבך ותסג ולא תפליט ואשר תפלט לחרב אתן.
מכה	ו	15	אתה תזרע ולא תקצור אתה תדרך-זית ולא-תסוך שמן ותירוש ולא תשתה-יין.
מכה	ו	16	וישתמר חקות עמרי וכל מעשה בית-אחאב ותלכו במעצותם למען תתי אתך לשמה וישביה לשרקה וחרפת עמי תשאו.</P>
מכה	ז	1	אללי לי כי הייתי כאספי-קיץ כעללת בציר אין-אשכול לאכול בכורה אותה נפשי.
מכה	ז	2	אבד חסיד מן-הארץ וישר באדם אין כלם לדמים יארבו איש את-אחיהו יצודו חרם.
מכה	ז	3	על-הרע כפים להיטיב השר שאל והשפט בשלום והגדול דבר הות נפשו הוא ויעבתוה.
מכה	ז	4	טובם כחדק ישר ממסוכה יום מצפיך פקדתך באה עתה תהיה מבוכתם.
מכה	ז	5	אל-תאמינו ברע אל-תבטחו באלוף משכבת חיקך שמר פתחי-פיך.
מכה	ז	6	כי-בן מנבל אב בת קמה באמה כלה בחמתה איבי איש אנשי ביתו.
מכה	ז	7	ואני ביהוה אצפה אוחילה לאלהי ישעי ישמעני אלהי.
מכה	ז	8	אל-תשמחי איבתי לי כי נפלתי קמתי כי-אשב בחשך יהוה אור לי.</P>
מכה	ז	9	זעף יהוה אשא כי חטאתי לו עד אשר יריב ריבי ועשה משפטי יוציאני לאור אראה בצדקתו.
מכה	ז	10	ותרא איבתי ותכסה בושה האמרה אלי איו יהוה אלהיך עיני תראינה בה עתה תהיה למרמס כטיט חוצות.
מכה	ז	11	יום לבנות גדריך יום ההוא ירחק-חק.
מכה	ז	12	יום הוא ועדיך יבוא למני אשור וערי מצור ולמני מצור ועד-נהר וים מים והר ההר.
מכה	ז	13	והיתה הארץ לשממה על-ישביה מפרי מעלליהם.</P>
מכה	ז	14	רעה עמך בשבטך צאן נחלתך שכני לבדד יער בתוך כרמל ירעו בשן וגלעד כימי עולם.
מכה	ז	15	כימי צאתך מארץ מצרים אראנו נפלאות.
מכה	ז	16	יראו גוים ויבשו מכל גבורתם ישימו יד על-פה אזניהם תחרשנה.
מכה	ז	17	ילחכו עפר כנחש כזחלי ארץ ירגזו ממסגרתיהם אל-יהוה אלהינו יפחדו ויראו ממך.
מכה	ז	18	מי-אל כמוך נשא עון ועבר על-פשע לשארית נחלתו לא-החזיק לעד אפו כי-חפץ חסד הוא.
מכה	ז	19	ישוב ירחמנו יכבש עונתינו ותשליך במצלות ים כל-חטאותם.
מכה	ז	20	תתן אמת ליעקב חסד לאברהם אשר-נשבעת לאבתינו מימי קדם.</P>
מלא	א	1	והמלך דוד זקן בא בימים ויכסהו בבגדים ולא יחם לו.
מלא	א	2	ויאמרו לו עבדיו יבקשו לאדני המלך נערה בתולה ועמדה לפני המלך ותהי-לו סכנת ושכבה בחיקך וחם לאדני המלך.
מלא	א	3	ויבקשו נערה יפה בכל גבול ישראל וימצאו את-אבישג השונמית ויבאו אתה למלך.
מלא	א	4	והנערה יפה עד-מאד ותהי למלך סכנת ותשרתהו והמלך לא ידעה.
מלא	א	5	ואדניה בן-חגית מתנשא לאמר אני אמלך ויעש לו רכב ופרשים וחמשים איש רצים לפניו.
מלא	א	6	ולא-עצבו אביו מימיו לאמר מדוע ככה עשית וגם-הוא טוב-תאר מאד ואתו ילדה אחרי אבשלום.
מלא	א	7	ויהיו דבריו עם יואב בן-צרויה ועם אביתר הכהן ויעזרו אחרי אדניה.
מלא	א	8	וצדוק הכהן ובניהו בן-יהוידע ונתן הנביא ושמעי ורעי והגבורים אשר לדוד לא היו עם-אדניהו.
מלא	א	9	ויזבח אדניהו צאן ובקר ומריא עם אבן הזחלת אשר-אצל עין רגל ויקרא את-כל-אחיו בני המלך ולכל-אנשי יהודה עבדי המלך.
מלא	א	10	ואת-נתן הנביא ובניהו ואת-הגבורים ואת-שלמה אחיו לא קרא.
מלא	א	11	ויאמר נתן אל-בת-שבע אם-שלמה לאמר הלוא שמעת כי מלך אדניהו בן-חגית ואדנינו דוד לא ידע.
מלא	א	12	ועתה לכי איעצך נא עצה ומלטי את-נפשך ואת-נפש בנך שלמה.
מלא	א	13	לכי ובאי אל-המלך דוד ואמרת אליו הלא-אתה אדני המלך נשבעת לאמתך לאמר כי-שלמה בנך ימלך אחרי והוא ישב על-כסאי ומדוע מלך אדניהו.
מלא	א	14	הנה עודך מדברת שם עם-המלך ואני אבוא אחריך ומלאתי את-דבריך.
מלא	א	15	ותבא בת-שבע אל-המלך החדרה והמלך זקן מאד ואבישג השונמית משרת את-המלך.
מלא	א	16	ותקד בת-שבע ותשתחו למלך ויאמר המלך מה-לך.
מלא	א	17	ותאמר לו אדני אתה נשבעת ביהוה אלהיך לאמתך כי-שלמה בנך ימלך אחרי והוא ישב על-כסאי.
מלא	א	18	ועתה הנה אדניה מלך ועתה אדני המלך לא ידעת.
מלא	א	19	ויזבח שור ומריא-וצאן לרב ויקרא לכל-בני המלך ולאביתר הכהן וליאב שר הצבא ולשלמה עבדך לא קרא.
מלא	א	20	ואתה אדני המלך עיני כל-ישראל עליך להגיד להם מי ישב על-כסא אדני-המלך אחריו.
מלא	א	21	והיה כשכב אדני-המלך עם-אבתיו והייתי אני ובני שלמה חטאים.
מלא	א	22	והנה עודנה מדברת עם-המלך ונתן הנביא בא.
מלא	א	23	ויגידו למלך לאמר הנה נתן הנביא ויבא לפני המלך וישתחו למלך על-אפיו ארצה.
מלא	א	24	ויאמר נתן אדני המלך אתה אמרת אדניהו ימלך אחרי והוא ישב על-כסאי.
מלא	א	25	כי ירד היום ויזבח שור ומריא-וצאן לרב ויקרא לכל-בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו.
מלא	א	26	ולי אני-עבדך ולצדק הכהן ולבניהו בן-יהוידע ולשלמה עבדך לא קרא.
מלא	א	27	אם מאת אדני המלך נהיה הדבר הזה ולא הודעת את-עבדיך מי ישב על-כסא אדני-המלך אחריו.</P>
מלא	א	28	ויען המלך דוד ויאמר קראו-לי לבת-שבע ותבא לפני המלך ותעמד לפני המלך.
מלא	א	29	וישבע המלך ויאמר חי-יהוה אשר-פדה את-נפשי מכל-צרה.
מלא	א	30	כי כאשר נשבעתי לך ביהוה אלהי ישראל לאמר כי-שלמה בנך ימלך אחרי והוא ישב על-כסאי תחתי כי כן אעשה היום הזה.
מלא	א	31	ותקד בת-שבע אפים ארץ ותשתחו למלך ותאמר יחי אדני המלך דוד לעלם.</P>
מלא	א	32	ויאמר המלך דוד קראו-לי לצדוק הכהן ולנתן הנביא ולבניהו בן-יהוידע ויבאו לפני המלך.
מלא	א	33	ויאמר המלך להם קחו עמכם את-עבדי אדניכם והרכבתם את-שלמה בני על-הפרדה אשר-לי והורדתם אתו אל-גחון.
מלא	א	34	ומשח אתו שם צדוק הכהן ונתן הנביא למלך על-ישראל ותקעתם בשופר ואמרתם יחי המלך שלמה.
מלא	א	35	ועליתם אחריו ובא וישב על-כסאי והוא ימלך תחתי ואתו צויתי להיות נגיד על-ישראל ועל-יהודה.
מלא	א	36	ויען בניהו בן-יהוידע את-המלך ויאמר אמן כן יאמר יהוה אלהי אדני המלך.
מלא	א	37	כאשר היה יהוה עם-אדני המלך כן יהי עם-שלמה ויגדל את-כסאו מכסא אדני המלך דוד.
מלא	א	38	וירד צדוק הכהן ונתן הנביא ובניהו בן-יהוידע והכרתי והפלתי וירכבו את-שלמה על-פרדת המלך דוד וילכו אתו על-גחון.
מלא	א	39	ויקח צדוק הכהן את-קרן השמן מן-האהל וימשח את-שלמה ויתקעו בשופר ויאמרו כל-העם יחי המלך שלמה.
מלא	א	40	ויעלו כל-העם אחריו והעם מחללים בחללים ושמחים שמחה גדולה ותבקע הארץ בקולם.
מלא	א	41	וישמע אדניהו וכל-הקראים אשר אתו והם כלו לאכל וישמע יואב את-קול השופר ויאמר מדוע קול-הקריה הומה.
מלא	א	42	עודנו מדבר והנה יונתן בן-אביתר הכהן בא ויאמר אדניהו בא כי איש חיל אתה וטוב תבשר.
מלא	א	43	ויען יונתן ויאמר לאדניהו אבל אדנינו המלך-דוד המליך את-שלמה.
מלא	א	44	וישלח אתו-המלך את-צדוק הכהן ואת-נתן הנביא ובניהו בן-יהוידע והכרתי והפלתי וירכבו אתו על פרדת המלך.
מלא	א	45	וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם.
מלא	א	46	וגם ישב שלמה על כסא המלוכה.
מלא	א	47	וגם-באו עבדי המלך לברך את-אדנינו המלך דוד לאמר ייטב אלהיך את-שם שלמה משמך ויגדל את-כסאו מכסאך וישתחו המלך על-המשכב.
מלא	א	48	וגם-ככה אמר המלך ברוך יהוה אלהי ישראל אשר נתן היום ישב על-כסאי ועיני ראות.
מלא	א	49	ויחרדו ויקמו כל-הקראים אשר לאדניהו וילכו איש לדרכו.
מלא	א	50	ואדניהו ירא מפני שלמה ויקם וילך ויחזק בקרנות המזבח.
מלא	א	51	ויגד לשלמה לאמר הנה אדניהו ירא את-המלך שלמה והנה אחז בקרנות המזבח לאמר ישבע-לי כיום המלך שלמה אם-ימית את-עבדו בחרב.
מלא	א	52	ויאמר שלמה אם יהיה לבן-חיל לא-יפל משערתו ארצה ואם-רעה תמצא-בו ומת.
מלא	א	53	וישלח המלך שלמה וירדהו מעל המזבח ויבא וישתחו למלך שלמה ויאמר-לו שלמה לך לביתך.</P>
מלא	ב	1	ויקרבו ימי-דוד למות ויצו את-שלמה בנו לאמר.
מלא	ב	2	אנכי הלך בדרך כל-הארץ וחזקת והיית לאיש.
מלא	ב	3	ושמרת את-משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה למען תשכיל את כל-אשר תעשה ואת כל-אשר תפנה שם.
מלא	ב	4	למען יקים יהוה את-דברו אשר דבר עלי לאמר אם-ישמרו בניך את-דרכם ללכת לפני באמת בכל-לבבם ובכל-נפשם לאמר לא-יכרת לך איש מעל כסא ישראל.
מלא	ב	5	וגם אתה ידעת את אשר-עשה לי יואב בן-צרויה אשר עשה לשני-שרי צבאות ישראל לאבנר בן-נר ולעמשא בן-יתר ויהרגם וישם דמי-מלחמה בשלם ויתן דמי מלחמה בחגרתו אשר במתניו ובנעלו אשר ברגליו.
מלא	ב	6	ועשית כחכמתך ולא-תורד שיבתו בשלם שאל.
מלא	ב	7	ולבני ברזלי הגלעדי תעשה-חסד והיו באכלי שלחנך כי-כן קרבו אלי בברחי מפני אבשלום אחיך.
מלא	ב	8	והנה עמך שמעי בן-גרא בן-הימיני מבחרים והוא קללני קללה נמרצת ביום לכתי מחנים והוא-ירד לקראתי הירדן ואשבע לו ביהוה לאמר אם-אמיתך בחרב.
מלא	ב	9	ועתה אל-תנקהו כי איש חכם אתה וידעת את אשר תעשה-לו והורדת את-שיבתו בדם שאול.
מלא	ב	10	וישכב דוד עם-אבתיו ויקבר בעיר דוד.</P>
מלא	ב	11	והימים אשר מלך דוד על-ישראל ארבעים שנה בחברון מלך שבע שנים ובירושלם מלך שלשים ושלש שנים.
מלא	ב	12	ושלמה ישב על-כסא דוד אביו ותכן מלכתו מאד.</P>
מלא	ב	13	ויבא אדניהו בן-חגית אל-בת-שבע אם-שלמה ותאמר השלום באך ויאמר שלום.
מלא	ב	14	ויאמר דבר לי אליך ותאמר דבר.
מלא	ב	15	ויאמר את ידעת כי-לי היתה המלוכה ועלי שמו כל-ישראל פניהם למלך ותסב המלוכה ותהי לאחי כי מיהוה היתה לו.
מלא	ב	16	ועתה שאלה אחת אנכי שאל מאתך אל-תשבי את-פני ותאמר אליו דבר.
מלא	ב	17	ויאמר אמרי-נא לשלמה המלך כי לא-ישיב את-פניך ויתן-לי את-אבישג השונמית לאשה.
מלא	ב	18	ותאמר בת-שבע טוב אנכי אדבר עליך אל-המלך.
מלא	ב	19	ותבא בת-שבע אל-המלך שלמה לדבר-לו על-אדניהו ויקם המלך לקראתה וישתחו לה וישב על-כסאו וישם כסא לאם המלך ותשב לימינו.
מלא	ב	20	ותאמר שאלה אחת קטנה אנכי שאלת מאתך אל-תשב את-פני ויאמר-לה המלך שאלי אמי כי לא-אשיב את-פניך.
מלא	ב	21	ותאמר יתן את-אבישג השנמית לאדניהו אחיך לאשה.
מלא	ב	22	ויען המלך שלמה ויאמר לאמו ולמה את שאלת את-אבישג השנמית לאדניהו ושאלי-לו את-המלוכה כי הוא אחי הגדול ממני ולו ולאביתר הכהן וליואב בן-צרויה.</P>
מלא	ב	23	וישבע המלך שלמה ביהוה לאמר כה יעשה-לי אלהים וכה יוסיף כי בנפשו דבר אדניהו את-הדבר הזה.
מלא	ב	24	ועתה חי-יהוה אשר הכינני ויושיביני על-כסא דוד אבי ואשר עשה-לי בית כאשר דבר כי היום יומת אדניהו.
מלא	ב	25	וישלח המלך שלמה ביד בניהו בן-יהוידע ויפגע-בו וימת.</P>
מלא	ב	26	ולאביתר הכהן אמר המלך ענתת לך על-שדיך כי איש מות אתה וביום הזה לא אמיתך כי-נשאת את-ארון אדני יהוה לפני דוד אבי וכי התענית בכל אשר-התענה אבי.
מלא	ב	27	ויגרש שלמה את-אביתר מהיות כהן ליהוה למלא את-דבר יהוה אשר דבר על-בית עלי בשלה.</P>
מלא	ב	28	והשמעה באה עד-יואב כי יואב נטה אחרי אדניה ואחרי אבשלום לא נטה וינס יואב אל-אהל יהוה ויחזק בקרנות המזבח.
מלא	ב	29	ויגד למלך שלמה כי נס יואב אל-אהל יהוה והנה אצל המזבח וישלח שלמה את-בניהו בן-יהוידע לאמר לך פגע-בו.
מלא	ב	30	ויבא בניהו אל-אהל יהוה ויאמר אליו כה-אמר המלך צא ויאמר לא כי פה אמות וישב בניהו את-המלך דבר לאמר כה-דבר יואב וכה ענני.
מלא	ב	31	ויאמר לו המלך עשה כאשר דבר ופגע-בו וקברתו והסירת דמי חנם אשר שפך יואב מעלי ומעל בית אבי.
מלא	ב	32	והשיב יהוה את-דמו על-ראשו אשר פגע בשני-אנשים צדקים וטבים ממנו ויהרגם בחרב ואבי דוד לא ידע את-אבנר בן-נר שר-צבא ישראל ואת-עמשא בן-יתר שר-צבא יהודה.
מלא	ב	33	ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד-עולם מעם יהוה.
מלא	ב	34	ויעל בניהו בן-יהוידע ויפגע-בו וימתהו ויקבר בביתו במדבר.
מלא	ב	35	ויתן המלך את-בניהו בן-יהוידע תחתיו על-הצבא ואת-צדוק הכהן נתן המלך תחת אביתר.
מלא	ב	36	וישלח המלך ויקרא לשמעי ויאמר לו בנה-לך בית בירושלם וישבת שם ולא-תצא משם אנה ואנה.
מלא	ב	37	והיה ביום צאתך ועברת את-נחל קדרון ידע תדע כי מות תמות דמך יהיה בראשך.
מלא	ב	38	ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים.</P>
מלא	ב	39	ויהי מקץ שלש שנים ויברחו שני-עבדים לשמעי אל-אכיש בן-מעכה מלך גת ויגידו לשמעי לאמר הנה עבדיך בגת.
מלא	ב	40	ויקם שמעי ויחבש את-חמרו וילך גתה אל-אכיש לבקש את-עבדיו וילך שמעי ויבא את-עבדיו מגת.</P>
מלא	ב	41	ויגד לשלמה כי-הלך שמעי מירושלם גת וישב.
מלא	ב	42	וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי.
מלא	ב	43	ומדוע לא שמרת את שבעת יהוה ואת-המצוה אשר-צויתי עליך.
מלא	ב	44	ויאמר המלך אל-שמעי אתה ידעת את כל-הרעה אשר ידע לבבך אשר עשית לדוד אבי והשיב יהוה את-רעתך בראשך.
מלא	ב	45	והמלך שלמה ברוך וכסא דוד יהיה נכון לפני יהוה עד-עולם.
מלא	ב	46	ויצו המלך את-בניהו בן-יהוידע ויצא ויפגע-בו וימת והממלכה נכונה ביד-שלמה.</P>
מלא	ג	1	ויתחתן שלמה את-פרעה מלך מצרים ויקח את-בת-פרעה ויביאה אל-עיר דוד עד כלתו לבנות את-ביתו ואת-בית יהוה ואת-חומת ירושלם סביב.
מלא	ג	2	רק העם מזבחים בבמות כי לא-נבנה בית לשם יהוה עד הימים ההם.</P>
מלא	ג	3	ויאהב שלמה את-יהוה ללכת בחקות דוד אביו רק בבמות הוא מזבח ומקטיר.
מלא	ג	4	וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא.
מלא	ג	5	בגבעון נראה יהוה אל-שלמה בחלום הלילה ויאמר אלהים שאל מה אתן-לך.
מלא	ג	6	ויאמר שלמה אתה עשית עם-עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר-לו את-החסד הגדול הזה ותתן-לו בן ישב על-כסאו כיום הזה.
מלא	ג	7	ועתה יהוה אלהי אתה המלכת את-עבדך תחת דוד אבי ואנכי נער קטן לא אדע צאת ובא.
מלא	ג	8	ועבדך בתוך עמך אשר בחרת עם-רב אשר לא-ימנה ולא יספר מרב.
מלא	ג	9	ונתת לעבדך לב שמע לשפט את-עמך להבין בין-טוב לרע כי מי יוכל לשפט את-עמך הכבד הזה.
מלא	ג	10	וייטב הדבר בעיני אדני כי שאל שלמה את-הדבר הזה.
מלא	ג	11	ויאמר אלהים אליו יען אשר שאלת את-הדבר הזה ולא-שאלת לך ימים רבים ולא-שאלת לך עשר ולא שאלת נפש איביך ושאלת לך הבין לשמע משפט.
מלא	ג	12	הנה עשיתי כדבריך הנה נתתי לך לב חכם ונבון אשר כמוך לא-היה לפניך ואחריך לא-יקום כמוך.
מלא	ג	13	וגם אשר לא-שאלת נתתי לך גם-עשר גם-כבוד אשר לא-היה כמוך איש במלכים כל-ימיך.
מלא	ג	14	ואם תלך בדרכי לשמר חקי ומצותי כאשר הלך דויד אביך והארכתי את-ימיך.</P>
מלא	ג	15	ויקץ שלמה והנה חלום ויבוא ירושלם ויעמד לפני ארון ברית-אדני ויעל עלות ויעש שלמים ויעש משתה לכל-עבדיו.</P>
מלא	ג	16	אז תבאנה שתים נשים זנות אל-המלך ותעמדנה לפניו.
מלא	ג	17	ותאמר האשה האחת בי אדני אני והאשה הזאת ישבת בבית אחד ואלד עמה בבית.
מלא	ג	18	ויהי ביום השלישי ללדתי ותלד גם-האשה הזאת ואנחנו יחדו אין-זר אתנו בבית זולתי שתים-אנחנו בבית.
מלא	ג	19	וימת בן-האשה הזאת לילה אשר שכבה עליו.
מלא	ג	20	ותקם בתוך הלילה ותקח את-בני מאצלי ואמתך ישנה ותשכיבהו בחיקה ואת-בנה המת השכיבה בחיקי.
מלא	ג	21	ואקם בבקר להיניק את-בני והנה-מת ואתבונן אליו בבקר והנה לא-היה בני אשר ילדתי.
מלא	ג	22	ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך.
מלא	ג	23	ויאמר המלך זאת אמרת זה-בני החי ובנך המת וזאת אמרת לא כי בנך המת ובני החי.</P>
מלא	ג	24	ויאמר המלך קחו לי-חרב ויבאו החרב לפני המלך.
מלא	ג	25	ויאמר המלך גזרו את-הילד החי לשנים ותנו את-החצי לאחת ואת-החצי לאחת.
מלא	ג	26	ותאמר האשה אשר-בנה החי אל-המלך כי-נכמרו רחמיה על-בנה ותאמר בי אדני תנו-לה את-הילוד החי והמת אל-תמיתהו וזאת אמרת גם-לי גם-לך לא יהיה גזרו.
מלא	ג	27	ויען המלך ויאמר תנו-לה את-הילוד החי והמת לא תמיתהו היא אמו.
מלא	ג	28	וישמעו כל-ישראל את-המשפט אשר שפט המלך ויראו מפני המלך כי ראו כי-חכמת אלהים בקרבו לעשות משפט.</P>
מלא	ד	1	ויהי המלך שלמה מלך על-כל-ישראל.
מלא	ד	2	ואלה השרים אשר-לו עזריהו בן-צדוק הכהן.
מלא	ד	3	אליחרף ואחיה בני שישא ספרים יהושפט בן-אחילוד המזכיר.
מלא	ד	4	ובניהו בן-יהוידע על-הצבא וצדוק ואביתר כהנים.
מלא	ד	5	ועזריהו בן-נתן על-הנצבים וזבוד בן-נתן כהן רעה המלך.
מלא	ד	6	ואחישר על-הבית ואדנירם בן-עבדא על-המס.
מלא	ד	7	ולשלמה שנים-עשר נצבים על-כל-ישראל וכלכלו את-המלך ואת-ביתו חדש בשנה יהיה על-אחד לכלכל.
מלא	ד	8	ואלה שמותם בן-חור בהר אפרים.
מלא	ד	9	בן-דקר במקץ ובשעלבים ובית שמש ואילון בית חנן.
מלא	ד	10	בן-חסד בארבות לו שכה וכל-ארץ חפר.
מלא	ד	11	בן-אבינדב כל-נפת דאר טפת בת-שלמה היתה לו לאשה.
מלא	ד	12	בענא בן-אחילוד תענך ומגדו וכל-בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם.
מלא	ד	13	בן-גבר ברמת גלעד לו חות יאיר בן-מנשה אשר בגלעד לו חבל ארגב אשר בבשן ששים ערים גדלות חומה ובריח נחשת.
מלא	ד	14	אחינדב בן-עדא מחנימה.
מלא	ד	15	אחימעץ בנפתלי גם-הוא לקח את-בשמת בת-שלמה לאשה.
מלא	ד	16	בענא בן-חושי באשר ובעלות.
מלא	ד	17	יהושפט בן-פרוח ביששכר.
מלא	ד	18	שמעי בן-אלא בבנימן.
מלא	ד	19	גבר בן-ארי בארץ גלעד ארץ סיחון מלך האמרי ועג מלך הבשן ונציב אחד אשר בארץ.
מלא	ד	20	יהודה וישראל רבים כחול אשר-על-הים לרב אכלים ושתים ושמחים.</P>
מלא	ה	1	ושלמה היה מושל בכל-הממלכות מן-הנהר ארץ פלשתים ועד גבול מצרים מגשים מנחה ועבדים את-שלמה כל-ימי חייו.</P>
מלא	ה	2	ויהי לחם-שלמה ליום אחד שלשים כר סלת וששים כר קמח.
מלא	ה	3	עשרה בקר בראים ועשרים בקר רעי ומאה צאן לבד מאיל וצבי ויחמור וברברים אבוסים.
מלא	ה	4	כי-הוא רדה בכל-עבר הנהר מתפסח ועד-עזה בכל-מלכי עבר הנהר ושלום היה לו מכל-עבריו מסביב.
מלא	ה	5	וישב יהודה וישראל לבטח איש תחת גפנו ותחת תאנתו מדן ועד-באר שבע כל ימי שלמה.</P>
מלא	ה	6	ויהי לשלמה ארבעים אלף ארות סוסים למרכבו ושנים-עשר אלף פרשים.
מלא	ה	7	וכלכלו הנצבים האלה את-המלך שלמה ואת כל-הקרב אל-שלחן המלך-שלמה איש חדשו לא יעדרו דבר.
מלא	ה	8	והשערים והתבן לסוסים ולרכש יבאו אל-המקום אשר יהיה-שם איש כמשפטו.</P>
מלא	ה	9	ויתן אלהים חכמה לשלמה ותבונה הרבה מאד ורחב לב כחול אשר על-שפת הים.
מלא	ה	10	ותרב חכמת שלמה מחכמת כל-בני-קדם ומכל חכמת מצרים.
מלא	ה	11	ויחכם מכל-האדם מאיתן האזרחי והימן וכלכל ודרדע בני מחול ויהי-שמו בכל-הגוים סביב.
מלא	ה	12	וידבר שלשת אלפים משל ויהי שירו חמשה ואלף.
מלא	ה	13	וידבר על-העצים מן-הארז אשר בלבנון ועד האזוב אשר יצא בקיר וידבר על-הבהמה ועל-העוף ועל-הרמש ועל-הדגים.
מלא	ה	14	ויבאו מכל-העמים לשמע את חכמת שלמה מאת כל-מלכי הארץ אשר שמעו את-חכמתו.</P>
מלא	ה	15	וישלח חירם מלך-צור את-עבדיו אל-שלמה כי שמע כי אתו משחו למלך תחת אביהו כי אהב היה חירם לדוד כל-הימים.</P>
מלא	ה	16	וישלח שלמה אל-חירם לאמר.
מלא	ה	17	אתה ידעת את-דוד אבי כי לא יכל לבנות בית לשם יהוה אלהיו מפני המלחמה אשר סבבהו עד תת-יהוה אתם תחת כפות רגלו.
מלא	ה	18	ועתה הניח יהוה אלהי לי מסביב אין שטן ואין פגע רע.
מלא	ה	19	והנני אמר לבנות בית לשם יהוה אלהי כאשר דבר יהוה אל-דוד אבי לאמר בנך אשר אתן תחתיך על-כסאך הוא-יבנה הבית לשמי.
מלא	ה	20	ועתה צוה ויכרתו-לי ארזים מן-הלבנון ועבדי יהיו עם-עבדיך ושכר עבדיך אתן לך ככל אשר תאמר כי אתה ידעת כי אין בנו איש ידע לכרת-עצים כצדנים.
מלא	ה	21	ויהי כשמע חירם את-דברי שלמה וישמח מאד ויאמר ברוך יהוה היום אשר נתן לדוד בן חכם על-העם הרב הזה.
מלא	ה	22	וישלח חירם אל-שלמה לאמר שמעתי את אשר-שלחת אלי אני אעשה את-כל-חפצך בעצי ארזים ובעצי ברושים.
מלא	ה	23	עבדי ירדו מן-הלבנון ימה ואני אשימם דברות בים עד-המקום אשר-תשלח אלי ונפצתים שם ואתה תשא ואתה תעשה את-חפצי לתת לחם ביתי.
מלא	ה	24	ויהי חירום נתן לשלמה עצי ארזים ועצי ברושים כל-חפצו.
מלא	ה	25	ושלמה נתן לחירם עשרים אלף כר חטים מכלת לביתו ועשרים כר שמן כתית כה-יתן שלמה לחירם שנה בשנה.</P>
מלא	ה	26	ויהוה נתן חכמה לשלמה כאשר דבר-לו ויהי שלם בין חירם ובין שלמה ויכרתו ברית שניהם.
מלא	ה	27	ויעל המלך שלמה מס מכל-ישראל ויהי המס שלשים אלף איש.
מלא	ה	28	וישלחם לבנונה עשרת אלפים בחדש חליפות חדש יהיו בלבנון שנים חדשים בביתו ואדנירם על-המס.</P>
מלא	ה	29	ויהי לשלמה שבעים אלף נשא סבל ושמנים אלף חצב בהר.
מלא	ה	30	לבד משרי הנצבים לשלמה אשר על-המלאכה שלשת אלפים ושלש מאות הרדים בעם העשים במלאכה.</P>
מלא	ה	31	ויצו המלך ויסעו אבנים גדלות אבנים יקרות ליסד הבית אבני גזית.
מלא	ה	32	ויפסלו בני שלמה ובני חירום והגבלים ויכינו העצים והאבנים לבנות הבית.</P>
מלא	ו	1	ויהי בשמונים שנה וארבע מאות שנה לצאת בני-ישראל מארץ-מצרים בשנה הרביעית בחדש זו הוא החדש השני למלך שלמה על-ישראל ויבן הבית ליהוה.
מלא	ו	2	והבית אשר בנה המלך שלמה ליהוה ששים-אמה ארכו ועשרים רחבו ושלשים אמה קומתו.
מלא	ו	3	והאולם על-פני היכל הבית עשרים אמה ארכו על-פני רחב הבית עשר באמה רחבו על-פני הבית.
מלא	ו	4	ויעש לבית חלוני שקפים אטמים.
מלא	ו	5	ויבן על-קיר הבית יצוע סביב את-קירות הבית סביב להיכל ולדביר ויעש צלעות סביב.
מלא	ו	6	היצוע התחתנה חמש באמה רחבה והתיכנה שש באמה רחבה והשלישית שבע באמה רחבה כי מגרעות נתן לבית סביב חוצה לבלתי אחז בקירות-הבית.
מלא	ו	7	והבית בהבנתו אבן-שלמה מסע נבנה ומקבות והגרזן כל-כלי ברזל לא-נשמע בבית בהבנתו.
מלא	ו	8	פתח הצלע התיכנה אל-כתף הבית הימנית ובלולים יעלו על-התיכנה ומן-התיכנה אל-השלשים.
מלא	ו	9	ויבן את-הבית ויכלהו ויספן את-הבית גבים ושדרת בארזים.
מלא	ו	10	ויבן את-היצוע על-כל-הבית חמש אמות קומתו ויאחז את-הבית בעצי ארזים.</P>
מלא	ו	11	ויהי דבר-יהוה אל-שלמה לאמר.
מלא	ו	12	הבית הזה אשר-אתה בנה אם-תלך בחקתי ואת-משפטי תעשה ושמרת את-כל-מצותי ללכת בהם והקמתי את-דברי אתך אשר דברתי אל-דוד אביך.
מלא	ו	13	ושכנתי בתוך בני ישראל ולא אעזב את-עמי ישראל.</P>
מלא	ו	14	ויבן שלמה את-הבית ויכלהו.
מלא	ו	15	ויבן את-קירות הבית מביתה בצלעות ארזים מקרקע הבית עד-קירות הספן צפה עץ מבית ויצף את-קרקע הבית בצלעות ברושים.
מלא	ו	16	ויבן את-עשרים אמה מירכותי הבית בצלעות ארזים מן-הקרקע עד-הקירות ויבן לו מבית לדביר לקדש הקדשים.
מלא	ו	17	וארבעים באמה היה הבית הוא ההיכל לפני.
מלא	ו	18	וארז אל-הבית פנימה מקלעת פקעים ופטורי צצים הכל ארז אין אבן נראה.
מלא	ו	19	ודביר בתוך-הבית מפנימה הכין לתתן שם את-ארון ברית יהוה.
מלא	ו	20	ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז.
מלא	ו	21	ויצף שלמה את-הבית מפנימה זהב סגור ויעבר ברתיקות זהב לפני הדביר ויצפהו זהב.
מלא	ו	22	ואת-כל-הבית צפה זהב עד-תם כל-הבית וכל-המזבח אשר-לדביר צפה זהב.
מלא	ו	23	ויעש בדביר שני כרובים עצי-שמן עשר אמות קומתו.
מלא	ו	24	וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד-קצות כנפיו.
מלא	ו	25	ועשר באמה הכרוב השני מדה אחת וקצב אחד לשני הכרבים.
מלא	ו	26	קומת הכרוב האחד עשר באמה וכן הכרוב השני.
מלא	ו	27	ויתן את-הכרובים בתוך הבית הפנימי ויפרשו את-כנפי הכרבים ותגע כנף-האחד בקיר וכנף הכרוב השני נגעת בקיר השני וכנפיהם אל-תוך הבית נגעת כנף אל-כנף.
מלא	ו	28	ויצף את-הכרובים זהב.
מלא	ו	29	ואת כל-קירות הבית מסב קלע פתוחי מקלעות כרובים ותמרת ופטורי צצים מלפנים ולחיצון.
מלא	ו	30	ואת-קרקע הבית צפה זהב לפנימה ולחיצון.
מלא	ו	31	ואת פתח הדביר עשה דלתות עצי-שמן האיל מזוזות חמשית.
מלא	ו	32	ושתי דלתות עצי-שמן וקלע עליהם מקלעות כרובים ותמרות ופטורי צצים וצפה זהב וירד על-הכרובים ועל-התמרות את-הזהב.
מלא	ו	33	וכן עשה לפתח ההיכל מזוזות עצי-שמן מאת רבעית.
מלא	ו	34	ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים.
מלא	ו	35	וקלע כרובים ותמרות ופטרי צצים וצפה זהב מישר על-המחקה.
מלא	ו	36	ויבן את-החצר הפנימית שלשה טורי גזית וטור כרתת ארזים.
מלא	ו	37	בשנה הרביעית יסד בית יהוה בירח זו.
מלא	ו	38	ובשנה האחת עשרה בירח בול הוא החדש השמיני כלה הבית לכל-דבריו ולכל-משפטו ויבנהו שבע שנים.</P>
מלא	ז	1	ואת-ביתו בנה שלמה שלש עשרה שנה ויכל את-כל-ביתו.
מלא	ז	2	ויבן את-בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על-העמודים.
מלא	ז	3	וספן בארז ממעל על-הצלעת אשר על-העמודים ארבעים וחמשה חמשה עשר הטור.
מלא	ז	4	ושקפים שלשה טורים ומחזה אל-מחזה שלש פעמים.
מלא	ז	5	וכל-הפתחים והמזוזות רבעים שקף ומול מחזה אל-מחזה שלש פעמים.
מלא	ז	6	ואת אולם העמודים עשה חמשים אמה ארכו ושלשים אמה רחבו ואולם על-פניהם ועמדים ועב על-פניהם.
מלא	ז	7	ואולם הכסא אשר ישפט-שם אלם המשפט עשה וספון בארז מהקרקע עד-הקרקע.
מלא	ז	8	וביתו אשר-ישב שם חצר האחרת מבית לאולם כמעשה הזה היה ובית יעשה לבת-פרעה אשר לקח שלמה כאולם הזה.
מלא	ז	9	כל-אלה אבנים יקרת כמדת גזית מגררות במגרה מבית ומחוץ וממסד עד-הטפחות ומחוץ עד-החצר הגדולה.
מלא	ז	10	ומיסד אבנים יקרות אבנים גדלות אבני עשר אמות ואבני שמנה אמות.
מלא	ז	11	ומלמעלה אבנים יקרות כמדות גזית וארז.
מלא	ז	12	וחצר הגדולה סביב שלשה טורים גזית וטור כרתת ארזים ולחצר בית-יהוה הפנימית ולאלם הבית.</P>
מלא	ז	13	וישלח המלך שלמה ויקח את-חירם מצר.
מלא	ז	14	בן-אשה אלמנה הוא ממטה נפתלי ואביו איש-צרי חרש נחשת וימלא את-החכמה ואת-התבונה ואת-הדעת לעשות כל-מלאכה בנחשת ויבוא אל-המלך שלמה ויעש את-כל-מלאכתו.
מלא	ז	15	ויצר את-שני העמודים נחשת שמנה עשרה אמה קומת העמוד האחד וחוט שתים-עשרה אמה יסב את-העמוד השני.
מלא	ז	16	ושתי כתרת עשה לתת על-ראשי העמודים מצק נחשת חמש אמות קומת הכתרת האחת וחמש אמות קומת הכתרת השנית.
מלא	ז	17	שבכים מעשה שבכה גדלים מעשה שרשרות לכתרת אשר על-ראש העמודים שבעה לכתרת האחת ושבעה לכתרת השנית.
מלא	ז	18	ויעש את-העמודים ושני טורים סביב על-השבכה האחת לכסות את-הכתרת אשר על-ראש הרמנים וכן עשה לכתרת השנית.
מלא	ז	19	וכתרת אשר על-ראש העמודים מעשה שושן באולם ארבע אמות.
מלא	ז	20	וכתרת על-שני העמודים גם-ממעל מלעמת הבטן אשר לעבר שבכה והרמונים מאתים טרים סביב על הכתרת השנית.
מלא	ז	21	ויקם את-העמדים לאלם ההיכל ויקם את-העמוד הימני ויקרא את-שמו יכין ויקם את-העמוד השמאלי ויקרא את-שמו בעז.
מלא	ז	22	ועל ראש העמודים מעשה שושן ותתם מלאכת העמודים.
מלא	ז	23	ויעש את-הים מוצק עשר באמה משפתו עד-שפתו עגל סביב וחמש באמה קומתו וקוה שלשים באמה יסב אתו סביב.
מלא	ז	24	ופקעים מתחת לשפתו סביב סבבים אתו עשר באמה מקפים את-הים סביב שני טורים הפקעים יצקים ביצקתו.
מלא	ז	25	עמד על-שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל-אחריהם ביתה.
מלא	ז	26	ועביו טפח ושפתו כמעשה שפת-כוס פרח שושן אלפים בת יכיל.</P>
מלא	ז	27	ויעש את-המכנות עשר נחשת ארבע באמה ארך המכונה האחת וארבע באמה רחבה ושלש באמה קומתה.
מלא	ז	28	וזה מעשה המכונה מסגרת להם ומסגרת בין השלבים.
מלא	ז	29	ועל-המסגרות אשר בין השלבים אריות בקר וכרובים ועל-השלבים כן ממעל ומתחת לאריות ולבקר ליות מעשה מורד.
מלא	ז	30	וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפת יצקות מעבר איש ליות.
מלא	ז	31	ופיהו מבית לכתרת ומעלה באמה ופיה עגל מעשה-כן אמה וחצי האמה וגם-על-פיה מקלעות ומסגרתיהם מרבעות לא עגלות.
מלא	ז	32	וארבעת האופנים למתחת למסגרות וידות האופנים במכונה וקומת האופן האחד אמה וחצי האמה.
מלא	ז	33	ומעשה האופנים כמעשה אופן המרכבה ידותם וגביהם וחשקיהם וחשריהם הכל מוצק.
מלא	ז	34	וארבע כתפות אל ארבע פנות המכנה האחת מן-המכנה כתפיה.
מלא	ז	35	ובראש המכונה חצי האמה קומה עגל סביב ועל ראש המכנה ידתיה ומסגרתיה ממנה.
מלא	ז	36	ויפתח על-הלחת ידתיה ועל ומסגרתיה כרובים אריות ותמרת כמער-איש וליות סביב.
מלא	ז	37	כזאת עשה את עשר המכנות מוצק אחד מדה אחת קצב אחד לכלהנה.</P>
מלא	ז	38	ויעש עשרה כירות נחשת ארבעים בת יכיל הכיור האחד ארבע באמה הכיור האחד כיור אחד על-המכונה האחת לעשר המכנות.
מלא	ז	39	ויתן את-המכנות חמש על-כתף הבית מימין וחמש על-כתף הבית משמאלו ואת-הים נתן מכתף הבית הימנית קדמה ממול נגב.</P>
מלא	ז	40	ויעש חירום את-הכירות ואת-היעים ואת-המזרקות ויכל חירם לעשות את-כל-המלאכה אשר עשה למלך שלמה בית יהוה.
מלא	ז	41	עמדים שנים וגלת הכתרת אשר-על-ראש העמדים שתים והשבכות שתים לכסות את-שתי גלת הכתרת אשר על-ראש העמודים.
מלא	ז	42	ואת-הרמנים ארבע מאות לשתי השבכות שני-טורים רמנים לשבכה האחת לכסות את-שתי גלת הכתרת אשר על-פני העמודים.
מלא	ז	43	ואת-המכנות עשר ואת-הכירת עשרה על-המכנות.
מלא	ז	44	ואת-הים האחד ואת-הבקר שנים-עשר תחת הים.
מלא	ז	45	ואת-הסירות ואת-היעים ואת-המזרקות ואת כל-הכלים האהל אשר עשה חירם למלך שלמה בית יהוה נחשת ממרט.
מלא	ז	46	בככר הירדן יצקם המלך במעבה האדמה בין סכות ובין צרתן.
מלא	ז	47	וינח שלמה את-כל-הכלים מרב מאד מאד לא נחקר משקל הנחשת.
מלא	ז	48	ויעש שלמה את כל-הכלים אשר בית יהוה את מזבח הזהב ואת-השלחן אשר עליו לחם הפנים זהב.
מלא	ז	49	ואת-המנרות חמש מימין וחמש משמאול לפני הדביר זהב סגור והפרח והנרת והמלקחים זהב.
מלא	ז	50	והספות והמזמרות והמזרקות והכפות והמחתות זהב סגור והפתות לדלתות הבית הפנימי לקדש הקדשים לדלתי הבית להיכל זהב.</P>
מלא	ז	51	ותשלם כל-המלאכה אשר עשה המלך שלמה בית יהוה ויבא שלמה את-קדשי דוד אביו את-הכסף ואת-הזהב ואת-הכלים נתן באצרות בית יהוה.</P>
מלא	ח	1	אז יקהל שלמה את-זקני ישראל את-כל-ראשי המטות נשיאי האבות לבני ישראל אל-המלך שלמה ירושלם להעלות את-ארון ברית-יהוה מעיר דוד היא ציון.
מלא	ח	2	ויקהלו אל-המלך שלמה כל-איש ישראל בירח האתנים בחג הוא החדש השביעי.
מלא	ח	3	ויבאו כל זקני ישראל וישאו הכהנים את-הארון.
מלא	ח	4	ויעלו את-ארון יהוה ואת-אהל מועד ואת-כל-כלי הקדש אשר באהל ויעלו אתם הכהנים והלוים.
מלא	ח	5	והמלך שלמה וכל-עדת ישראל הנועדים עליו אתו לפני הארון מזבחים צאן ובקר אשר לא-יספרו ולא ימנו מרב.
מלא	ח	6	ויבאו הכהנים את-ארון ברית-יהוה אל-מקומו אל-דביר הבית אל-קדש הקדשים אל-תחת כנפי הכרובים.
מלא	ח	7	כי הכרובים פרשים כנפים אל-מקום הארון ויסכו הכרבים על-הארון ועל-בדיו מלמעלה.
מלא	ח	8	ויארכו הבדים ויראו ראשי הבדים מן-הקדש על-פני הדביר ולא יראו החוצה ויהיו שם עד היום הזה.
מלא	ח	9	אין בארון רק שני לחות האבנים אשר הנח שם משה בחרב אשר כרת יהוה עם-בני ישראל בצאתם מארץ מצרים.
מלא	ח	10	ויהי בצאת הכהנים מן-הקדש והענן מלא את-בית יהוה.
מלא	ח	11	ולא-יכלו הכהנים לעמד לשרת מפני הענן כי-מלא כבוד-יהוה את-בית יהוה.</P>
מלא	ח	12	אז אמר שלמה יהוה אמר לשכן בערפל.
מלא	ח	13	בנה בניתי בית זבל לך מכון לשבתך עולמים.
מלא	ח	14	ויסב המלך את-פניו ויברך את כל-קהל ישראל וכל-קהל ישראל עמד.
מלא	ח	15	ויאמר ברוך יהוה אלהי ישראל אשר דבר בפיו את דוד אבי ובידו מלא לאמר.
מלא	ח	16	מן-היום אשר הוצאתי את-עמי את-ישראל ממצרים לא-בחרתי בעיר מכל שבטי ישראל לבנות בית להיות שמי שם ואבחר בדוד להיות על-עמי ישראל.
מלא	ח	17	ויהי עם-לבב דוד אבי לבנות בית לשם יהוה אלהי ישראל.
מלא	ח	18	ויאמר יהוה אל-דוד אבי יען אשר היה עם-לבבך לבנות בית לשמי הטיבת כי היה עם-לבבך.
מלא	ח	19	רק אתה לא תבנה הבית כי אם-בנך היצא מחלציך הוא-יבנה הבית לשמי.
מלא	ח	20	ויקם יהוה את-דברו אשר דבר ואקם תחת דוד אבי ואשב על-כסא ישראל כאשר דבר יהוה ואבנה הבית לשם יהוה אלהי ישראל.
מלא	ח	21	ואשם שם מקום לארון אשר-שם ברית יהוה אשר כרת עם-אבתינו בהוציאו אתם מארץ מצרים.</P>
מלא	ח	22	ויעמד שלמה לפני מזבח יהוה נגד כל-קהל ישראל ויפרש כפיו השמים.
מלא	ח	23	ויאמר יהוה אלהי ישראל אין-כמוך אלהים בשמים ממעל ועל-הארץ מתחת שמר הברית והחסד לעבדיך ההלכים לפניך בכל-לבם.
מלא	ח	24	אשר שמרת לעבדך דוד אבי את אשר-דברת לו ותדבר בפיך ובידך מלאת כיום הזה.
מלא	ח	25	ועתה יהוה אלהי ישראל שמר לעבדך דוד אבי את אשר דברת לו לאמר לא-יכרת לך איש מלפני ישב על-כסא ישראל רק אם-ישמרו בניך את-דרכם ללכת לפני כאשר הלכת לפני.
מלא	ח	26	ועתה אלהי ישראל יאמן נא דבריך אשר דברת לעבדך דוד אבי.
מלא	ח	27	כי האמנם ישב אלהים על-הארץ הנה השמים ושמי השמים לא יכלכלוך אף כי-הבית הזה אשר בניתי.
מלא	ח	28	ופנית אל-תפלת עבדך ואל-תחנתו יהוה אלהי לשמע אל-הרנה ואל-התפלה אשר עבדך מתפלל לפניך היום.
מלא	ח	29	להיות עינך פתחות אל-הבית הזה לילה ויום אל-המקום אשר אמרת יהיה שמי שם לשמע אל-התפלה אשר יתפלל עבדך אל-המקום הזה.
מלא	ח	30	ושמעת אל-תחנת עבדך ועמך ישראל אשר יתפללו אל-המקום הזה ואתה תשמע אל-מקום שבתך אל-השמים ושמעת וסלחת.
מלא	ח	31	את אשר יחטא איש לרעהו ונשא-בו אלה להאלתו ובא אלה לפני מזבחך בבית הזה.
מלא	ח	32	ואתה תשמע השמים ועשית ושפטת את-עבדיך להרשיע רשע לתת דרכו בראשו ולהצדיק צדיק לתת לו כצדקתו.
מלא	ח	33	בהנגף עמך ישראל לפני אויב אשר יחטאו-לך ושבו אליך והודו את-שמך והתפללו והתחננו אליך בבית הזה.
מלא	ח	34	ואתה תשמע השמים וסלחת לחטאת עמך ישראל והשבתם אל-האדמה אשר נתת לאבותם.</P>
מלא	ח	35	בהעצר שמים ולא-יהיה מטר כי יחטאו-לך והתפללו אל-המקום הזה והודו את-שמך ומחטאתם ישובון כי תענם.
מלא	ח	36	ואתה תשמע השמים וסלחת לחטאת עבדיך ועמך ישראל כי תורם את-הדרך הטובה אשר ילכו-בה ונתתה מטר על-ארצך אשר-נתתה לעמך לנחלה.</P>
מלא	ח	37	רעב כי-יהיה בארץ דבר כי-יהיה שדפון ירקון ארבה חסיל כי יהיה כי יצר-לו איבו בארץ שעריו כל-נגע כל-מחלה.
מלא	ח	38	כל-תפלה כל-תחנה אשר תהיה לכל-האדם לכל עמך ישראל אשר ידעון איש נגע לבבו ופרש כפיו אל-הבית הזה.
מלא	ח	39	ואתה תשמע השמים מכון שבתך וסלחת ועשית ונתת לאיש ככל-דרכיו אשר תדע את-לבבו כי-אתה ידעת לבדך את-לבב כל-בני האדם.
מלא	ח	40	למען יראוך כל-הימים אשר-הם חיים על-פני האדמה אשר נתתה לאבתינו.
מלא	ח	41	וגם אל-הנכרי אשר לא-מעמך ישראל הוא ובא מארץ רחוקה למען שמך.
מלא	ח	42	כי ישמעון את-שמך הגדול ואת-ידך החזקה וזרעך הנטויה ובא והתפלל אל-הבית הזה.
מלא	ח	43	אתה תשמע השמים מכון שבתך ועשית ככל אשר-יקרא אליך הנכרי למען ידעון כל-עמי הארץ את-שמך ליראה אתך כעמך ישראל ולדעת כי-שמך נקרא על-הבית הזה אשר בניתי.
מלא	ח	44	כי-יצא עמך למלחמה על-איבו בדרך אשר תשלחם והתפללו אל-יהוה דרך העיר אשר בחרת בה והבית אשר-בנתי לשמך.
מלא	ח	45	ושמעת השמים את-תפלתם ואת-תחנתם ועשית משפטם.
מלא	ח	46	כי יחטאו-לך כי אין אדם אשר לא-יחטא ואנפת בם ונתתם לפני אויב ושבום שביהם אל-ארץ האויב רחוקה או קרובה.
מלא	ח	47	והשיבו אל-לבם בארץ אשר נשבו-שם ושבו והתחננו אליך בארץ שביהם לאמר חטאנו והעוינו רשענו.
מלא	ח	48	ושבו אליך בכל-לבבם ובכל-נפשם בארץ איביהם אשר-שבו אתם והתפללו אליך דרך ארצם אשר נתתה לאבותם העיר אשר בחרת והבית אשר-בנית לשמך.
מלא	ח	49	ושמעת השמים מכון שבתך את-תפלתם ואת-תחנתם ועשית משפטם.
מלא	ח	50	וסלחת לעמך אשר חטאו-לך ולכל-פשעיהם אשר פשעו-בך ונתתם לרחמים לפני שביהם ורחמום.
מלא	ח	51	כי-עמך ונחלתך הם אשר הוצאת ממצרים מתוך כור הברזל.
מלא	ח	52	להיות עיניך פתחות אל-תחנת עבדך ואל-תחנת עמך ישראל לשמע אליהם בכל קראם אליך.
מלא	ח	53	כי-אתה הבדלתם לך לנחלה מכל עמי הארץ כאשר דברת ביד משה עבדך בהוציאך את-אבתינו ממצרים אדני יהוה.</P>
מלא	ח	54	ויהי ככלות שלמה להתפלל אל-יהוה את כל-התפלה והתחנה הזאת קם מלפני מזבח יהוה מכרע על-ברכיו וכפיו פרשות השמים.
מלא	ח	55	ויעמד ויברך את כל-קהל ישראל קול גדול לאמר.
מלא	ח	56	ברוך יהוה אשר נתן מנוחה לעמו ישראל ככל אשר דבר לא-נפל דבר אחד מכל דברו הטוב אשר דבר ביד משה עבדו.
מלא	ח	57	יהי יהוה אלהינו עמנו כאשר היה עם-אבתינו אל-יעזבנו ואל-יטשנו.
מלא	ח	58	להטות לבבנו אליו ללכת בכל-דרכיו ולשמר מצותיו וחקיו ומשפטיו אשר צוה את-אבתינו.
מלא	ח	59	ויהיו דברי אלה אשר התחננתי לפני יהוה קרבים אל-יהוה אלהינו יומם ולילה לעשות משפט עבדו ומשפט עמו ישראל דבר-יום ביומו.
מלא	ח	60	למען דעת כל-עמי הארץ כי יהוה הוא האלהים אין עוד.
מלא	ח	61	והיה לבבכם שלם עם יהוה אלהינו ללכת בחקיו ולשמר מצותיו כיום הזה.
מלא	ח	62	והמלך וכל-ישראל עמו זבחים זבח לפני יהוה.
מלא	ח	63	ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את-בית יהוה המלך וכל-בני ישראל.
מלא	ח	64	ביום ההוא קדש המלך את-תוך החצר אשר לפני בית-יהוה כי-עשה שם את-העלה ואת-המנחה ואת חלבי השלמים כי-מזבח הנחשת אשר לפני יהוה קטן מהכיל את-העלה ואת-המנחה ואת חלבי השלמים.
מלא	ח	65	ויעש שלמה בעת-ההיא את-החג וכל-ישראל עמו קהל גדול מלבוא חמת עד-נחל מצרים לפני יהוה אלהינו שבעת ימים ושבעת ימים ארבעה עשר יום.
מלא	ח	66	ביום השמיני שלח את-העם ויברכו את-המלך וילכו לאהליהם שמחים וטובי לב על כל-הטובה אשר עשה יהוה לדוד עבדו ולישראל עמו.</P>
מלא	ט	1	ויהי ככלות שלמה לבנות את-בית-יהוה ואת-בית המלך ואת כל-חשק שלמה אשר חפץ לעשות.</P>
מלא	ט	2	וירא יהוה אל-שלמה שנית כאשר נראה אליו בגבעון.
מלא	ט	3	ויאמר יהוה אליו שמעתי את-תפלתך ואת-תחנתך אשר התחננתה לפני הקדשתי את-הבית הזה אשר בנתה לשום-שמי שם עד-עולם והיו עיני ולבי שם כל-הימים.
מלא	ט	4	ואתה אם-תלך לפני כאשר הלך דוד אביך בתם-לבב ובישר לעשות ככל אשר צויתיך חקי ומשפטי תשמר.
מלא	ט	5	והקמתי את-כסא ממלכתך על-ישראל לעלם כאשר דברתי על-דוד אביך לאמר לא-יכרת לך איש מעל כסא ישראל.
מלא	ט	6	אם-שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם.
מלא	ט	7	והכרתי את-ישראל מעל פני האדמה אשר נתתי להם ואת-הבית אשר הקדשתי לשמי אשלח מעל פני והיה ישראל למשל ולשנינה בכל-העמים.
מלא	ט	8	והבית הזה יהיה עליון כל-עבר עליו ישם ושרק ואמרו על-מה עשה יהוה ככה לארץ הזאת ולבית הזה.
מלא	ט	9	ואמרו על אשר עזבו את-יהוה אלהיהם אשר הוציא את-אבתם מארץ מצרים ויחזקו באלהים אחרים וישתחו להם ויעבדם על-כן הביא יהוה עליהם את כל-הרעה הזאת.
מלא	ט	10	ויהי מקצה עשרים שנה אשר-בנה שלמה את-שני הבתים את-בית יהוה ואת-בית המלך.
מלא	ט	11	חירם מלך-צר נשא את-שלמה בעצי ארזים ובעצי ברושים ובזהב לכל-חפצו אז יתן המלך שלמה לחירם עשרים עיר בארץ הגליל.
מלא	ט	12	ויצא חירם מצר לראות את-הערים אשר נתן-לו שלמה ולא ישרו בעיניו.
מלא	ט	13	ויאמר מה הערים האלה אשר-נתתה לי אחי ויקרא להם ארץ כבול עד היום הזה.</P>
מלא	ט	14	וישלח חירם למלך מאה ועשרים ככר זהב.
מלא	ט	15	וזה דבר-המס אשר-העלה המלך שלמה לבנות את-בית יהוה ואת-ביתו ואת-המלוא ואת חומת ירושלם ואת-חצר ואת-מגדו ואת-גזר.
מלא	ט	16	פרעה מלך-מצרים עלה וילכד את-גזר וישרפה באש ואת-הכנעני הישב בעיר הרג ויתנה שלחים לבתו אשת שלמה.
מלא	ט	17	ויבן שלמה את-גזר ואת-בית חרן תחתון.
מלא	ט	18	ואת-בעלת ואת-תמר במדבר בארץ.
מלא	ט	19	ואת כל-ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו.
מלא	ט	20	כל-העם הנותר מן-האמרי החתי הפרזי החוי והיבוסי אשר לא-מבני ישראל המה.
מלא	ט	21	בניהם אשר נתרו אחריהם בארץ אשר לא-יכלו בני ישראל להחרימם ויעלם שלמה למס-עבד עד היום הזה.
מלא	ט	22	ומבני ישראל לא-נתן שלמה עבד כי-הם אנשי המלחמה ועבדיו ושריו ושלשיו ושרי רכבו ופרשיו.</P>
מלא	ט	23	אלה שרי הנצבים אשר על-המלאכה לשלמה חמשים וחמש מאות הרדים בעם העשים במלאכה.
מלא	ט	24	אך בת-פרעה עלתה מעיר דוד אל-ביתה אשר בנה-לה אז בנה את-המלוא.
מלא	ט	25	והעלה שלמה שלש פעמים בשנה עלות ושלמים על-המזבח אשר בנה ליהוה והקטיר אתו אשר לפני יהוה ושלם את-הבית.
מלא	ט	26	ואני עשה המלך שלמה בעציון-גבר אשר את-אלות על-שפת ים-סוף בארץ אדום.
מלא	ט	27	וישלח חירם באני את-עבדיו אנשי אניות ידעי הים עם עבדי שלמה.
מלא	ט	28	ויבאו אופירה ויקחו משם זהב ארבע-מאות ועשרים ככר ויבאו אל-המלך שלמה.</P>
מלא	טו	1	ובשנת שמנה עשרה למלך ירבעם בן-נבט מלך אבים על-יהודה.
מלא	טו	2	שלש שנים מלך בירושלם ושם אמו מעכה בת-אבישלום.
מלא	טו	3	וילך בכל-חטאות אביו אשר-עשה לפניו ולא-היה לבבו שלם עם-יהוה אלהיו כלבב דוד אביו.
מלא	טו	4	כי למען דוד נתן יהוה אלהיו לו ניר בירושלם להקים את-בנו אחריו ולהעמיד את-ירושלם.
מלא	טו	5	אשר עשה דוד את-הישר בעיני יהוה ולא-סר מכל אשר-צוהו כל ימי חייו רק בדבר אוריה החתי.
מלא	טו	6	ומלחמה היתה בין-רחבעם ובין ירבעם כל-ימי חייו.
מלא	טו	7	ויתר דברי אבים וכל-אשר עשה הלוא-הם כתובים על-ספר דברי הימים למלכי יהודה ומלחמה היתה בין אבים ובין ירבעם.
מלא	טו	8	וישכב אבים עם-אבתיו ויקברו אתו בעיר דוד וימלך אסא בנו תחתיו.</P>
מלא	טו	9	ובשנת עשרים לירבעם מלך ישראל מלך אסא מלך יהודה.
מלא	טו	10	וארבעים ואחת שנה מלך בירושלם ושם אמו מעכה בת-אבישלום.
מלא	טו	11	ויעש אסא הישר בעיני יהוה כדוד אביו.
מלא	טו	12	ויעבר הקדשים מן-הארץ ויסר את-כל-הגללים אשר עשו אבתיו.
מלא	טו	13	וגם את-מעכה אמו ויסרה מגבירה אשר-עשתה מפלצת לאשרה ויכרת אסא את-מפלצתה וישרף בנחל קדרון.
מלא	טו	14	והבמות לא-סרו רק לבב-אסא היה שלם עם-יהוה כל-ימיו.</P>
מלא	טו	15	ויבא את-קדשי אביו וקדשו בית יהוה כסף וזהב וכלים.
מלא	טו	16	ומלחמה היתה בין אסא ובין בעשא מלך-ישראל כל-ימיהם.
מלא	טו	17	ויעל בעשא מלך-ישראל על-יהודה ויבן את-הרמה לבלתי תת יצא ובא לאסא מלך יהודה.
מלא	טו	18	ויקח אסא את-כל-הכסף והזהב הנותרים באוצרות בית-יהוה ואת-אוצרות בית מלך ויתנם ביד-עבדיו וישלחם המלך אסא אל-בן-הדד בן-טברמן בן-חזיון מלך ארם הישב בדמשק לאמר.
מלא	טו	19	ברית ביני ובינך בין אבי ובין אביך הנה שלחתי לך שחד כסף וזהב לך הפרה את-בריתך את-בעשא מלך-ישראל ויעלה מעלי.
מלא	טו	20	וישמע בן-הדד אל-המלך אסא וישלח את-שרי החילים אשר-לו על-ערי ישראל ויך את-עיון ואת-דן ואת אבל בית-מעכה ואת כל-כנרות על כל-ארץ נפתלי.
מלא	טו	21	ויהי כשמע בעשא ויחדל מבנות את-הרמה וישב בתרצה.
מלא	טו	22	והמלך אסא השמיע את-כל-יהודה אין נקי וישאו את-אבני הרמה ואת-עציה אשר בנה בעשא ויבן בם המלך אסא את-גבע בנימן ואת-המצפה.
מלא	טו	23	ויתר כל-דברי-אסא וכל-גבורתו וכל-אשר עשה והערים אשר בנה הלא-המה כתובים על-ספר דברי הימים למלכי יהודה רק לעת זקנתו חלה את-רגליו.
מלא	טו	24	וישכב אסא עם-אבתיו ויקבר עם-אבתיו בעיר דוד אביו וימלך יהושפט בנו תחתיו.</P>
מלא	טו	25	ונדב בן-ירבעם מלך על-ישראל בשנת שתים לאסא מלך יהודה וימלך על-ישראל שנתים.
מלא	טו	26	ויעש הרע בעיני יהוה וילך בדרך אביו ובחטאתו אשר החטיא את-ישראל.
מלא	טו	27	ויקשר עליו בעשא בן-אחיה לבית יששכר ויכהו בעשא בגבתון אשר לפלשתים ונדב וכל-ישראל צרים על-גבתון.
מלא	טו	28	וימתהו בעשא בשנת שלש לאסא מלך יהודה וימלך תחתיו.
מלא	טו	29	ויהי כמלכו הכה את-כל-בית ירבעם לא-השאיר כל-נשמה לירבעם עד-השמדו כדבר יהוה אשר דבר ביד-עבדו אחיה השילני.
מלא	טו	30	על-חטאות ירבעם אשר חטא ואשר החטיא את-ישראל בכעסו אשר הכעיס את-יהוה אלהי ישראל.
מלא	טו	31	ויתר דברי נדב וכל-אשר עשה הלא-הם כתובים על-ספר דברי הימים למלכי ישראל.
מלא	טו	32	ומלחמה היתה בין אסא ובין בעשא מלך-ישראל כל-ימיהם.</P>
מלא	טו	33	בשנת שלש לאסא מלך יהודה מלך בעשא בן-אחיה על-כל-ישראל בתרצה עשרים וארבע שנה.
מלא	טו	34	ויעש הרע בעיני יהוה וילך בדרך ירבעם ובחטאתו אשר החטיא את-ישראל.</P>
מלא	טז	1	ויהי דבר-יהוה אל-יהוא בן-חנני על-בעשא לאמר.
מלא	טז	2	יען אשר הרימתיך מן-העפר ואתנך נגיד על עמי ישראל ותלך בדרך ירבעם ותחטא את-עמי ישראל להכעיסני בחטאתם.
מלא	טז	3	הנני מבעיר אחרי בעשא ואחרי ביתו ונתתי את-ביתך כבית ירבעם בן-נבט.
מלא	טז	4	המת לבעשא בעיר יאכלו הכלבים והמת לו בשדה יאכלו עוף השמים.
מלא	טז	5	ויתר דברי בעשא ואשר עשה וגבורתו הלא-הם כתובים על-ספר דברי הימים למלכי ישראל.
מלא	טז	6	וישכב בעשא עם-אבתיו ויקבר בתרצה וימלך אלה בנו תחתיו.
מלא	טז	7	וגם ביד-יהוא בן-חנני הנביא דבר-יהוה היה אל-בעשא ואל-ביתו ועל כל-הרעה אשר-עשה בעיני יהוה להכעיסו במעשה ידיו להיות כבית ירבעם ועל אשר-הכה אתו.</P>
מלא	טז	8	בשנת עשרים ושש שנה לאסא מלך יהודה מלך אלה בן-בעשא על-ישראל בתרצה שנתים.
מלא	טז	9	ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על-הבית בתרצה.
מלא	טז	10	ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו.
מלא	טז	11	ויהי במלכו כשבתו על-כסאו הכה את-כל-בית בעשא לא-השאיר לו משתין בקיר וגאליו ורעהו.
מלא	טז	12	וישמד זמרי את כל-בית בעשא כדבר יהוה אשר דבר אל-בעשא ביד יהוא הנביא.
מלא	טז	13	אל כל-חטאות בעשא וחטאות אלה בנו אשר חטאו ואשר החטיאו את-ישראל להכעיס את-יהוה אלהי ישראל בהבליהם.
מלא	טז	14	ויתר דברי אלה וכל-אשר עשה הלוא-הם כתובים על-ספר דברי הימים למלכי ישראל.</P>
מלא	טז	15	בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על-גבתון אשר לפלשתים.
מלא	טז	16	וישמע העם החנים לאמר קשר זמרי וגם הכה את-המלך וימלכו כל-ישראל את-עמרי שר-צבא על-ישראל ביום ההוא במחנה.
מלא	טז	17	ויעלה עמרי וכל-ישראל עמו מגבתון ויצרו על-תרצה.
מלא	טז	18	ויהי כראות זמרי כי-נלכדה העיר ויבא אל-ארמון בית-המלך וישרף עליו את-בית-מלך באש וימת.
מלא	טז	19	על-חטאתו אשר חטא לעשות הרע בעיני יהוה ללכת בדרך ירבעם ובחטאתו אשר עשה להחטיא את-ישראל.
מלא	טז	20	ויתר דברי זמרי וקשרו אשר קשר הלא-הם כתובים על-ספר דברי הימים למלכי ישראל.</P>
מלא	טז	21	אז יחלק העם ישראל לחצי חצי העם היה אחרי תבני בן-גינת להמליכו והחצי אחרי עמרי.
מלא	טז	22	ויחזק העם אשר אחרי עמרי את-העם אשר אחרי תבני בן-גינת וימת תבני וימלך עמרי.</P>
מלא	טז	23	בשנת שלשים ואחת שנה לאסא מלך יהודה מלך עמרי על-ישראל שתים עשרה שנה בתרצה מלך שש-שנים.
מלא	טז	24	ויקן את-ההר שמרון מאת שמר בככרים כסף ויבן את-ההר ויקרא את-שם העיר אשר בנה על שם-שמר אדני ההר שמרון.
מלא	טז	25	ויעשה עמרי הרע בעיני יהוה וירע מכל אשר לפניו.
מלא	טז	26	וילך בכל-דרך ירבעם בן-נבט ובחטאתיו אשר החטיא את-ישראל להכעיס את-יהוה אלהי ישראל בהבליהם.
מלא	טז	27	ויתר דברי עמרי אשר עשה וגבורתו אשר עשה הלא-הם כתובים על-ספר דברי הימים למלכי ישראל.
מלא	טז	28	וישכב עמרי עם-אבתיו ויקבר בשמרון וימלך אחאב בנו תחתיו.</P>
מלא	טז	29	ואחאב בן-עמרי מלך על-ישראל בשנת שלשים ושמנה שנה לאסא מלך יהודה וימלך אחאב בן-עמרי על-ישראל בשמרון עשרים ושתים שנה.
מלא	טז	30	ויעש אחאב בן-עמרי הרע בעיני יהוה מכל אשר לפניו.
מלא	טז	31	ויהי הנקל לכתו בחטאות ירבעם בן-נבט ויקח אשה את-איזבל בת-אתבעל מלך צידנים וילך ויעבד את-הבעל וישתחו לו.
מלא	טז	32	ויקם מזבח לבעל בית הבעל אשר בנה בשמרון.
מלא	טז	33	ויעש אחאב את-האשרה ויוסף אחאב לעשות להכעיס את-יהוה אלהי ישראל מכל מלכי ישראל אשר היו לפניו.
מלא	טז	34	בימיו בנה חיאל בית האלי את-יריחה באבירם בכרו יסדה ובשגיב צעירו הציב דלתיה כדבר יהוה אשר דבר ביד יהושע בן-נון.</P>
מלא	י	1	ומלכת-שבא שמעת את-שמע שלמה לשם יהוה ותבא לנסתו בחידות.
מלא	י	2	ותבא ירושלמה בחיל כבד מאד גמלים נשאים בשמים וזהב רב-מאד ואבן יקרה ותבא אל-שלמה ותדבר אליו את כל-אשר היה עם-לבבה.
מלא	י	3	ויגד-לה שלמה את-כל-דבריה לא-היה דבר נעלם מן-המלך אשר לא הגיד לה.
מלא	י	4	ותרא מלכת-שבא את כל-חכמת שלמה והבית אשר בנה.
מלא	י	5	ומאכל שלחנו ומושב עבדיו ומעמד משרתו ומלבשיהם ומשקיו ועלתו אשר יעלה בית יהוה ולא-היה בה עוד רוח.
מלא	י	6	ותאמר אל-המלך אמת היה הדבר אשר שמעתי בארצי על-דבריך ועל-חכמתך.
מלא	י	7	ולא-האמנתי לדברים עד אשר-באתי ותראינה עיני והנה לא-הגד-לי החצי הוספת חכמה וטוב אל-השמועה אשר שמעתי.
מלא	י	8	אשרי אנשיך אשרי עבדיך אלה העמדים לפניך תמיד השמעים את-חכמתך.
מלא	י	9	יהי יהוה אלהיך ברוך אשר חפץ בך לתתך על-כסא ישראל באהבת יהוה את-ישראל לעלם וישימך למלך לעשות משפט וצדקה.
מלא	י	10	ותתן למלך מאה ועשרים ככר זהב ובשמים הרבה מאד ואבן יקרה לא-בא כבשם ההוא עוד לרב אשר-נתנה מלכת-שבא למלך שלמה.
מלא	י	11	וגם אני חירם אשר-נשא זהב מאופיר הביא מאפיר עצי אלמגים הרבה מאד ואבן יקרה.
מלא	י	12	ויעש המלך את-עצי האלמגים מסעד לבית-יהוה ולבית המלך וכנרות ונבלים לשרים לא בא-כן עצי אלמגים ולא נראה עד היום הזה.
מלא	י	13	והמלך שלמה נתן למלכת-שבא את-כל-חפצה אשר שאלה מלבד אשר נתן-לה כיד המלך שלמה ותפן ותלך לארצה היא ועבדיה.</P>
מלא	י	14	ויהי משקל הזהב אשר-בא לשלמה בשנה אחת שש מאות ששים ושש ככר זהב.
מלא	י	15	לבד מאנשי התרים ומסחר הרכלים וכל-מלכי הערב ופחות הארץ.
מלא	י	16	ויעש המלך שלמה מאתים צנה זהב שחוט שש-מאות זהב יעלה על-הצנה האחת.
מלא	י	17	ושלש-מאות מגנים זהב שחוט שלשת מנים זהב יעלה על-המגן האחת ויתנם המלך בית יער הלבנון.</P>
מלא	י	18	ויעש המלך כסא-שן גדול ויצפהו זהב מופז.
מלא	י	19	שש מעלות לכסה וראש-עגל לכסה מאחריו וידת מזה ומזה אל-מקום השבת ושנים אריות עמדים אצל הידות.
מלא	י	20	ושנים עשר אריים עמדים שם על-שש המעלות מזה ומזה לא-נעשה כן לכל-ממלכות.
מלא	י	21	וכל כלי משקה המלך שלמה זהב וכל כלי בית-יער הלבנון זהב סגור אין כסף לא נחשב בימי שלמה למאומה.
מלא	י	22	כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים.
מלא	י	23	ויגדל המלך שלמה מכל מלכי הארץ לעשר ולחכמה.
מלא	י	24	וכל-הארץ מבקשים את-פני שלמה לשמע את-חכמתו אשר-נתן אלהים בלבו.
מלא	י	25	והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים דבר-שנה בשנה.</P>
מלא	י	26	ויאסף שלמה רכב ופרשים ויהי-לו אלף וארבע-מאות רכב ושנים-עשר אלף פרשים וינחם בערי הרכב ועם-המלך בירושלם.
מלא	י	27	ויתן המלך את-הכסף בירושלם כאבנים ואת הארזים נתן כשקמים אשר-בשפלה לרב.
מלא	י	28	ומוצא הסוסים אשר לשלמה ממצרים ומקוה סחרי המלך יקחו מקוה במחיר.
מלא	י	29	ותעלה ותצא מרכבה ממצרים בשש מאות כסף וסוס בחמשים ומאה וכן לכל-מלכי החתים ולמלכי ארם בידם יצאו.</P>
מלא	יא	1	והמלך שלמה אהב נשים נכריות רבות ואת-בת-פרעה מואביות עמניות אדמית צדנית חתית.
מלא	יא	2	מן-הגוים אשר אמר-יהוה אל-בני ישראל לא-תבאו בהם והם לא-יבאו בכם אכן יטו את-לבבכם אחרי אלהיהם בהם דבק שלמה לאהבה.
מלא	יא	3	ויהי-לו נשים שרות שבע מאות ופלגשים שלש מאות ויטו נשיו את-לבו.
מלא	יא	4	ויהי לעת זקנת שלמה נשיו הטו את-לבבו אחרי אלהים אחרים ולא-היה לבבו שלם עם-יהוה אלהיו כלבב דויד אביו.
מלא	יא	5	וילך שלמה אחרי עשתרת אלהי צדנים ואחרי מלכם שקץ עמנים.
מלא	יא	6	ויעש שלמה הרע בעיני יהוה ולא מלא אחרי יהוה כדוד אביו.</P>
מלא	יא	7	אז יבנה שלמה במה לכמוש שקץ מואב בהר אשר על-פני ירושלם ולמלך שקץ בני עמון.
מלא	יא	8	וכן עשה לכל-נשיו הנכריות מקטירות ומזבחות לאלהיהן.
מלא	יא	9	ויתאנף יהוה בשלמה כי-נטה לבבו מעם יהוה אלהי ישראל הנראה אליו פעמים.
מלא	יא	10	וצוה אליו על-הדבר הזה לבלתי-לכת אחרי אלהים אחרים ולא שמר את אשר-צוה יהוה.</P>
מלא	יא	11	ויאמר יהוה לשלמה יען אשר היתה-זאת עמך ולא שמרת בריתי וחקתי אשר צויתי עליך קרע אקרע את-הממלכה מעליך ונתתיה לעבדך.
מלא	יא	12	אך-בימיך לא אעשנה למען דוד אביך מיד בנך אקרענה.
מלא	יא	13	רק את-כל-הממלכה לא אקרע שבט אחד אתן לבנך למען דוד עבדי ולמען ירושלם אשר בחרתי.</P>
מלא	יא	14	ויקם יהוה שטן לשלמה את הדד האדמי מזרע המלך הוא באדום.
מלא	יא	15	ויהי בהיות דוד את-אדום בעלות יואב שר הצבא לקבר את-החללים ויך כל-זכר באדום.
מלא	יא	16	כי ששת חדשים ישב-שם יואב וכל-ישראל עד-הכרית כל-זכר באדום.
מלא	יא	17	ויברח אדד הוא ואנשים אדמיים מעבדי אביו אתו לבוא מצרים והדד נער קטן.
מלא	יא	18	ויקמו ממדין ויבאו פארן ויקחו אנשים עמם מפארן ויבאו מצרים אל-פרעה מלך-מצרים ויתן-לו בית ולחם אמר לו וארץ נתן לו.
מלא	יא	19	וימצא הדד חן בעיני פרעה מאד ויתן-לו אשה את-אחות אשתו אחות תחפניס הגבירה.
מלא	יא	20	ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה.
מלא	יא	21	והדד שמע במצרים כי-שכב דוד עם-אבתיו וכי-מת יואב שר-הצבא ויאמר הדד אל-פרעה שלחני ואלך אל-ארצי.
מלא	יא	22	ויאמר לו פרעה כי מה-אתה חסר עמי והנך מבקש ללכת אל-ארצך ויאמר לא כי שלח תשלחני.
מלא	יא	23	ויקם אלהים לו שטן את-רזון בן-אלידע אשר ברח מאת הדדעזר מלך-צובה אדניו.
מלא	יא	24	ויקבץ עליו אנשים ויהי שר-גדוד בהרג דוד אתם וילכו דמשק וישבו בה וימלכו בדמשק.
מלא	יא	25	ויהי שטן לישראל כל-ימי שלמה ואת-הרעה אשר הדד ויקץ בישראל וימלך על-ארם.</P>
מלא	יא	26	וירבעם בן-נבט אפרתי מן-הצרדה ושם אמו צרועה אשה אלמנה עבד לשלמה וירם יד במלך.
מלא	יא	27	וזה הדבר אשר-הרים יד במלך שלמה בנה את-המלוא סגר את-פרץ עיר דוד אביו.
מלא	יא	28	והאיש ירבעם גבור חיל וירא שלמה את-הנער כי-עשה מלאכה הוא ויפקד אתו לכל-סבל בית יוסף.</P>
מלא	יא	29	ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה.
מלא	יא	30	ויתפש אחיה בשלמה החדשה אשר עליו ויקרעה שנים עשר קרעים.
מלא	יא	31	ויאמר לירבעם קח-לך עשרה קרעים כי כה אמר יהוה אלהי ישראל הנני קרע את-הממלכה מיד שלמה ונתתי לך את עשרה השבטים.
מלא	יא	32	והשבט האחד יהיה-לו למען עבדי דוד ולמען ירושלם העיר אשר בחרתי בה מכל שבטי ישראל.
מלא	יא	33	יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני-עמון ולא-הלכו בדרכי לעשות הישר בעיני וחקתי ומשפטי כדוד אביו.
מלא	יא	34	ולא-אקח את-כל-הממלכה מידו כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי.
מלא	יא	35	ולקחתי המלוכה מיד בנו ונתתיה לך את עשרת השבטים.
מלא	יא	36	ולבנו אתן שבט-אחד למען היות-ניר לדויד-עבדי כל-הימים לפני בירושלם העיר אשר בחרתי לי לשום שמי שם.
מלא	יא	37	ואתך אקח ומלכת בכל אשר-תאוה נפשך והיית מלך על-ישראל.
מלא	יא	38	והיה אם-תשמע את-כל-אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי והייתי עמך ובניתי לך בית-נאמן כאשר בניתי לדוד ונתתי לך את-ישראל.
מלא	יא	39	ואענה את-זרע דוד למען זאת אך לא כל-הימים.</P>
מלא	יא	40	ויבקש שלמה להמית את-ירבעם ויקם ירבעם ויברח מצרים אל-שישק מלך-מצרים ויהי במצרים עד-מות שלמה.</P>
מלא	יא	41	ויתר דברי שלמה וכל-אשר עשה וחכמתו הלוא-הם כתבים על-ספר דברי שלמה.
מלא	יא	42	והימים אשר מלך שלמה בירושלם על-כל-ישראל ארבעים שנה.
מלא	יא	43	וישכב שלמה עם-אבתיו ויקבר בעיר דוד אביו וימלך רחבעם בנו תחתיו.</P>
מלא	יב	1	וילך רחבעם שכם כי שכם בא כל-ישראל להמליך אתו.
מלא	יב	2	ויהי כשמע ירבעם בן-נבט והוא עודנו במצרים אשר ברח מפני המלך שלמה וישב ירבעם במצרים.
מלא	יב	3	וישלחו ויקראו-לו ויבאו ירבעם וכל-קהל ישראל וידברו אל-רחבעם לאמר.
מלא	יב	4	אביך הקשה את-עלנו ואתה עתה הקל מעבדת אביך הקשה ומעלו הכבד אשר-נתן עלינו ונעבדך.
מלא	יב	5	ויאמר אליהם לכו עד שלשה ימים ושובו אלי וילכו העם.
מלא	יב	6	ויועץ המלך רחבעם את-הזקנים אשר-היו עמדים את-פני שלמה אביו בהיתו חי לאמר איך אתם נועצים להשיב את-העם-הזה דבר.
מלא	יב	7	וידבר אליו לאמר אם-היום תהיה-עבד לעם הזה ועבדתם ועניתם ודברת אליהם דברים טובים והיו לך עבדים כל-הימים.
מלא	יב	8	ויעזב את-עצת הזקנים אשר יעצהו ויועץ את-הילדים אשר גדלו אתו אשר העמדים לפניו.
מלא	יב	9	ויאמר אליהם מה אתם נועצים ונשיב דבר את-העם הזה אשר דברו אלי לאמר הקל מן-העל אשר-נתן אביך עלינו.
מלא	יב	10	וידברו אליו הילדים אשר גדלו אתו לאמר כה-תאמר לעם הזה אשר דברו אליך לאמר אביך הכביד את-עלנו ואתה הקל מעלינו כה תדבר אליהם קטני עבה ממתני אבי.
מלא	יב	11	ועתה אבי העמיס עליכם על כבד ואני אוסיף על-עלכם אבי יסר אתכם בשוטים ואני איסר אתכם בעקרבים.
מלא	יב	12	ויבו ירבעם וכל-העם אל-רחבעם ביום השלישי כאשר דבר המלך לאמר שובו אלי ביום השלישי.
מלא	יב	13	ויען המלך את-העם קשה ויעזב את-עצת הזקנים אשר יעצהו.
מלא	יב	14	וידבר אליהם כעצת הילדים לאמר אבי הכביד את-עלכם ואני אסיף על-עלכם אבי יסר אתכם בשוטים ואני איסר אתכם בעקרבים.
מלא	יב	15	ולא-שמע המלך אל-העם כי-היתה סבה מעם יהוה למען הקים את-דברו אשר דבר יהוה ביד אחיה השילני אל-ירבעם בן-נבט.
מלא	יב	16	וירא כל-ישראל כי לא-שמע המלך אליהם וישבו העם את-המלך דבר לאמר מה-לנו חלק בדוד ולא-נחלה בבן-ישי לאהליך ישראל עתה ראה ביתך דוד וילך ישראל לאהליו.
מלא	יב	17	ובני ישראל הישבים בערי יהודה וימלך עליהם רחבעם.</P>
מלא	יב	18	וישלח המלך רחבעם את-אדרם אשר על-המס וירגמו כל-ישראל בו אבן וימת והמלך רחבעם התאמץ לעלות במרכבה לנוס ירושלם.
מלא	יב	19	ויפשעו ישראל בבית דוד עד היום הזה.</P>
מלא	יב	20	ויהי כשמע כל-ישראל כי-שב ירבעם וישלחו ויקראו אתו אל-העדה וימליכו אתו על-כל-ישראל לא היה אחרי בית-דוד זולתי שבט-יהודה לבדו.
מלא	יב	21	ויבאו רחבעם ירושלם ויקהל את-כל-בית יהודה ואת-שבט בנימן מאה ושמנים אלף בחור עשה מלחמה להלחם עם-בית ישראל להשיב את-המלוכה לרחבעם בן-שלמה.</P>
מלא	יב	22	ויהי דבר האלהים אל-שמעיה איש-האלהים לאמר.
מלא	יב	23	אמר אל-רחבעם בן-שלמה מלך יהודה ואל-כל-בית יהודה ובנימין ויתר העם לאמר.
מלא	יב	24	כה אמר יהוה לא-תעלו ולא-תלחמון עם-אחיכם בני-ישראל שובו איש לביתו כי מאתי נהיה הדבר הזה וישמעו את-דבר יהוה וישבו ללכת כדבר יהוה.</P>
מלא	יב	25	ויבן ירבעם את-שכם בהר אפרים וישב בה ויצא משם ויבן את-פנואל.
מלא	יב	26	ויאמר ירבעם בלבו עתה תשוב הממלכה לבית דוד.
מלא	יב	27	אם-יעלה העם הזה לעשות זבחים בבית-יהוה בירושלם ושב לב העם הזה אל-אדניהם אל-רחבעם מלך יהודה והרגני ושבו אל-רחבעם מלך-יהודה.
מלא	יב	28	ויועץ המלך ויעש שני עגלי זהב ויאמר אלהם רב-לכם מעלות ירושלם הנה אלהיך ישראל אשר העלוך מארץ מצרים.
מלא	יב	29	וישם את-האחד בבית-אל ואת-האחד נתן בדן.
מלא	יב	30	ויהי הדבר הזה לחטאת וילכו העם לפני האחד עד-דן.
מלא	יב	31	ויעש את-בית במות ויעש כהנים מקצות העם אשר לא-היו מבני לוי.
מלא	יב	32	ויעש ירבעם חג בחדש השמיני בחמשה-עשר יום לחדש כחג אשר ביהודה ויעל על-המזבח כן עשה בבית-אל לזבח לעגלים אשר-עשה והעמיד בבית אל את-כהני הבמות אשר עשה.
מלא	יב	33	ויעל על-המזבח אשר-עשה בבית-אל בחמשה עשר יום בחדש השמיני בחדש אשר-בדא מלבד ויעש חג לבני ישראל ויעל על-המזבח להקטיר.</P>
מלא	יג	1	והנה איש אלהים בא מיהודה בדבר יהוה אל-בית-אל וירבעם עמד על-המזבח להקטיר.
מלא	יג	2	ויקרא על-המזבח בדבר יהוה ויאמר מזבח מזבח כה אמר יהוה הנה-בן נולד לבית-דוד יאשיהו שמו וזבח עליך את-כהני הבמות המקטרים עליך ועצמות אדם ישרפו עליך.
מלא	יג	3	ונתן ביום ההוא מופת לאמר זה המופת אשר דבר יהוה הנה המזבח נקרע ונשפך הדשן אשר-עליו.
מלא	יג	4	ויהי כשמע המלך את-דבר איש-האלהים אשר קרא על-המזבח בבית-אל וישלח ירבעם את-ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו.
מלא	יג	5	והמזבח נקרע וישפך הדשן מן-המזבח כמופת אשר נתן איש האלהים בדבר יהוה.
מלא	יג	6	ויען המלך ויאמר אל-איש האלהים חל-נא את-פני יהוה אלהיך והתפלל בעדי ותשב ידי אלי ויחל איש-האלהים את-פני יהוה ותשב יד-המלך אליו ותהי כבראשנה.
מלא	יג	7	וידבר המלך אל-איש האלהים באה-אתי הביתה וסעדה ואתנה לך מתת.
מלא	יג	8	ויאמר איש-האלהים אל-המלך אם-תתן-לי את-חצי ביתך לא אבא עמך ולא-אכל לחם ולא אשתה-מים במקום הזה.
מלא	יג	9	כי-כן צוה אתי בדבר יהוה לאמר לא-תאכל לחם ולא תשתה-מים ולא תשוב בדרך אשר הלכת.
מלא	יג	10	וילך בדרך אחר ולא-שב בדרך אשר בא בה אל-בית-אל.</P>
מלא	יג	11	ונביא אחד זקן ישב בבית-אל ויבוא בנו ויספר-לו את-כל-המעשה אשר-עשה איש-האלהים היום בבית-אל את-הדברים אשר דבר אל-המלך ויספרום לאביהם.
מלא	יג	12	וידבר אלהם אביהם אי-זה הדרך הלך ויראו בניו את-הדרך אשר הלך איש האלהים אשר-בא מיהודה.
מלא	יג	13	ויאמר אל-בניו חבשו-לי החמור ויחבשו-לו החמור וירכב עליו.
מלא	יג	14	וילך אחרי איש האלהים וימצאהו ישב תחת האלה ויאמר אליו האתה איש-האלהים אשר-באת מיהודה ויאמר אני.
מלא	יג	15	ויאמר אליו לך אתי הביתה ואכל לחם.
מלא	יג	16	ויאמר לא אוכל לשוב אתך ולבוא אתך ולא-אכל לחם ולא-אשתה אתך מים במקום הזה.
מלא	יג	17	כי-דבר אלי בדבר יהוה לא-תאכל לחם ולא-תשתה שם מים לא-תשוב ללכת בדרך אשר-הלכת בה.
מלא	יג	18	ויאמר לו גם-אני נביא כמוך ומלאך דבר אלי בדבר יהוה לאמר השבהו אתך אל-ביתך ויאכל לחם וישת מים כחש לו.
מלא	יג	19	וישב אתו ויאכל לחם בביתו וישת מים.
מלא	יג	20	ויהי הם ישבים אל-השלחן ויהי דבר-יהוה אל-הנביא אשר השיבו.
מלא	יג	21	ויקרא אל-איש האלהים אשר-בא מיהודה לאמר כה אמר יהוה יען כי מרית פי יהוה ולא שמרת את-המצוה אשר צוך יהוה אלהיך.
מלא	יג	22	ותשב ותאכל לחם ותשת מים במקום אשר דבר אליך אל-תאכל לחם ואל-תשת מים לא-תבוא נבלתך אל-קבר אבתיך.
מלא	יג	23	ויהי אחרי אכלו לחם ואחרי שתותו ויחבש-לו החמור לנביא אשר השיבו.
מלא	יג	24	וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה.
מלא	יג	25	והנה אנשים עברים ויראו את-הנבלה משלכת בדרך ואת-האריה עמד אצל הנבלה ויבאו וידברו בעיר אשר הנביא הזקן ישב בה.
מלא	יג	26	וישמע הנביא אשר השיבו מן-הדרך ויאמר איש האלהים הוא אשר מרה את-פי יהוה ויתנהו יהוה לאריה וישברהו וימתהו כדבר יהוה אשר דבר-לו.
מלא	יג	27	וידבר אל-בניו לאמר חבשו-לי את-החמור ויחבשו.
מלא	יג	28	וילך וימצא את-נבלתו משלכת בדרך וחמור והאריה עמדים אצל הנבלה לא-אכל האריה את-הנבלה ולא שבר את-החמור.
מלא	יג	29	וישא הנביא את-נבלת איש-האלהים וינחהו אל-החמור וישיבהו ויבא אל-עיר הנביא הזקן לספד ולקברו.
מלא	יג	30	וינח את-נבלתו בקברו ויספדו עליו הוי אחי.
מלא	יג	31	ויהי אחרי קברו אתו ויאמר אל-בניו לאמר במותי וקברתם אתי בקבר אשר איש האלהים קבור בו אצל עצמתיו הניחו את-עצמתי.
מלא	יג	32	כי היה יהיה הדבר אשר קרא בדבר יהוה על-המזבח אשר בבית-אל ועל כל-בתי הבמות אשר בערי שמרון.</P>
מלא	יג	33	אחר הדבר הזה לא-שב ירבעם מדרכו הרעה וישב ויעש מקצות העם כהני במות החפץ ימלא את-ידו ויהי כהני במות.
מלא	יג	34	ויהי בדבר הזה לחטאת בית ירבעם ולהכחיד ולהשמיד מעל פני האדמה.</P>
מלא	יד	1	בעת ההיא חלה אביה בן-ירבעם.
מלא	יד	2	ויאמר ירבעם לאשתו קומי נא והשתנית ולא ידעו כי-אתי אשת ירבעם והלכת שלה הנה-שם אחיה הנביא הוא-דבר עלי למלך על-העם הזה.
מלא	יד	3	ולקחת בידך עשרה לחם ונקדים ובקבק דבש ובאת אליו הוא יגיד לך מה-יהיה לנער.
מלא	יד	4	ותעש כן אשת ירבעם ותקם ותלך שלה ותבא בית אחיה ואחיהו לא-יכל לראות כי קמו עיניו משיבו.</P>
מלא	יד	5	ויהוה אמר אל-אחיהו הנה אשת ירבעם באה לדרש דבר מעמך אל-בנה כי-חלה הוא כזה וכזה תדבר אליה ויהי כבאה והיא מתנכרה.
מלא	יד	6	ויהי כשמע אחיהו את-קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה.
מלא	יד	7	לכי אמרי לירבעם כה-אמר יהוה אלהי ישראל יען אשר הרימתיך מתוך העם ואתנך נגיד על עמי ישראל.
מלא	יד	8	ואקרע את-הממלכה מבית דוד ואתנה לך ולא-היית כעבדי דוד אשר שמר מצותי ואשר-הלך אחרי בכל-לבבו לעשות רק הישר בעיני.
מלא	יד	9	ותרע לעשות מכל אשר-היו לפניך ותלך ותעשה-לך אלהים אחרים ומסכות להכעיסני ואתי השלכת אחרי גוך.
מלא	יד	10	לכן הנני מביא רעה אל-בית ירבעם והכרתי לירבעם משתין בקיר עצור ועזוב בישראל ובערתי אחרי בית-ירבעם כאשר יבער הגלל עד-תמו.
מלא	יד	11	המת לירבעם בעיר יאכלו הכלבים והמת בשדה יאכלו עוף השמים כי יהוה דבר.
מלא	יד	12	ואת קומי לכי לביתך בבאה רגליך העירה ומת הילד.
מלא	יד	13	וספדו-לו כל-ישראל וקברו אתו כי-זה לבדו יבא לירבעם אל-קבר יען נמצא-בו דבר טוב אל-יהוה אלהי ישראל בבית ירבעם.
מלא	יד	14	והקים יהוה לו מלך על-ישראל אשר יכרית את-בית ירבעם זה היום ומה גם-עתה.
מלא	יד	15	והכה יהוה את-ישראל כאשר ינוד הקנה במים ונתש את-ישראל מעל האדמה הטובה הזאת אשר נתן לאבותיהם וזרם מעבר לנהר יען אשר עשו את-אשריהם מכעיסים את-יהוה.
מלא	יד	16	ויתן את-ישראל בגלל חטאות ירבעם אשר חטא ואשר החטיא את-ישראל.
מלא	יד	17	ותקם אשת ירבעם ותלך ותבא תרצתה היא באה בסף-הבית והנער מת.
מלא	יד	18	ויקברו אתו ויספדו-לו כל-ישראל כדבר יהוה אשר דבר ביד-עבדו אחיהו הנביא.
מלא	יד	19	ויתר דברי ירבעם אשר נלחם ואשר מלך הנם כתובים על-ספר דברי הימים למלכי ישראל.
מלא	יד	20	והימים אשר מלך ירבעם עשרים ושתים שנה וישכב עם-אבתיו וימלך נדב בנו תחתיו.</P>
מלא	יד	21	ורחבעם בן-שלמה מלך ביהודה בן-ארבעים ואחת שנה רחבעם במלכו ושבע עשרה שנה מלך בירושלם העיר אשר-בחר יהוה לשום את-שמו שם מכל שבטי ישראל ושם אמו נעמה העמנית.
מלא	יד	22	ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו.
מלא	יד	23	ויבנו גם-המה להם במות ומצבות ואשרים על כל-גבעה גבהה ותחת כל-עץ רענן.
מלא	יד	24	וגם-קדש היה בארץ עשו ככל התועבת הגוים אשר הוריש יהוה מפני בני ישראל.</P>
מלא	יד	25	ויהי בשנה החמישית למלך רחבעם עלה שושק מלך-מצרים על-ירושלם.
מלא	יד	26	ויקח את-אצרות בית-יהוה ואת-אוצרות בית המלך ואת-הכל לקח ויקח את-כל-מגני הזהב אשר עשה שלמה.
מלא	יד	27	ויעש המלך רחבעם תחתם מגני נחשת והפקיד על-יד שרי הרצים השמרים פתח בית המלך.
מלא	יד	28	ויהי מדי-בא המלך בית יהוה ישאום הרצים והשיבום אל-תא הרצים.
מלא	יד	29	ויתר דברי רחבעם וכל-אשר עשה הלא-המה כתובים על-ספר דברי הימים למלכי יהודה.
מלא	יד	30	ומלחמה היתה בין-רחבעם ובין ירבעם כל-הימים.
מלא	יד	31	וישכב רחבעם עם-אבתיו ויקבר עם-אבתיו בעיר דוד ושם אמו נעמה העמנית וימלך אבים בנו תחתיו.</P>
מלא	יז	1	ויאמר אליהו התשבי מתשבי גלעד אל-אחאב חי-יהוה אלהי ישראל אשר עמדתי לפניו אם-יהיה השנים האלה טל ומטר כי אם-לפי דברי.</P>
מלא	יז	2	ויהי דבר-יהוה אליו לאמר.
מלא	יז	3	לך מזה ופנית לך קדמה ונסתרת בנחל כרית אשר על-פני הירדן.
מלא	יז	4	והיה מהנחל תשתה ואת-הערבים צויתי לכלכלך שם.
מלא	יז	5	וילך ויעש כדבר יהוה וילך וישב בנחל כרית אשר על-פני הירדן.
מלא	יז	6	והערבים מביאים לו לחם ובשר בבקר ולחם ובשר בערב ומן-הנחל ישתה.
מלא	יז	7	ויהי מקץ ימים וייבש הנחל כי לא-היה גשם בארץ.</P>
מלא	יז	8	ויהי דבר-יהוה אליו לאמר.
מלא	יז	9	קום לך צרפתה אשר לצידון וישבת שם הנה צויתי שם אשה אלמנה לכלכלך.
מלא	יז	10	ויקם וילך צרפתה ויבא אל-פתח העיר והנה-שם אשה אלמנה מקששת עצים ויקרא אליה ויאמר קחי-נא לי מעט-מים בכלי ואשתה.
מלא	יז	11	ותלך לקחת ויקרא אליה ויאמר לקחי-נא לי פת-לחם בידך.
מלא	יז	12	ותאמר חי-יהוה אלהיך אם-יש-לי מעוג כי אם-מלא כף-קמח בכד ומעט-שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו.
מלא	יז	13	ויאמר אליה אליהו אל-תיראי באי עשי כדברך אך עשי-לי משם עגה קטנה בראשנה והוצאת לי ולך ולבנך תעשי באחרנה.
מלא	יז	14	כי כה אמר יהוה אלהי ישראל כד הקמח לא תכלה וצפחת השמן לא תחסר עד יום תתן-יהוה גשם על-פני האדמה.
מלא	יז	15	ותלך ותעשה כדבר אליהו ותאכל הוא-והיא וביתה ימים.
מלא	יז	16	כד הקמח לא כלתה וצפחת השמן לא חסר כדבר יהוה אשר דבר ביד אליהו.</P>
מלא	יז	17	ויהי אחר הדברים האלה חלה בן-האשה בעלת הבית ויהי חליו חזק מאד עד אשר לא-נותרה-בו נשמה.
מלא	יז	18	ותאמר אל-אליהו מה-לי ולך איש האלהים באת אלי להזכיר את-עוני ולהמית את-בני.
מלא	יז	19	ויאמר אליה תני-לי את-בנך ויקחהו מחיקה ויעלהו אל-העליה אשר-הוא ישב שם וישכבהו על-מטתו.
מלא	יז	20	ויקרא אל-יהוה ויאמר יהוה אלהי הגם על-האלמנה אשר-אני מתגורר עמה הרעות להמית את-בנה.
מלא	יז	21	ויתמדד על-הילד שלש פעמים ויקרא אל-יהוה ויאמר יהוה אלהי תשב נא נפש-הילד הזה על-קרבו.
מלא	יז	22	וישמע יהוה בקול אליהו ותשב נפש-הילד על-קרבו ויחי.
מלא	יז	23	ויקח אליהו את-הילד וירדהו מן-העליה הביתה ויתנהו לאמו ויאמר אליהו ראי חי בנך.
מלא	יז	24	ותאמר האשה אל-אליהו עתה זה ידעתי כי איש אלהים אתה ודבר-יהוה בפיך אמת.</P>
מלא	יח	1	ויהי ימים רבים ודבר-יהוה היה אל-אליהו בשנה השלישית לאמר לך הראה אל-אחאב ואתנה מטר על-פני האדמה.
מלא	יח	2	וילך אליהו להראות אל-אחאב והרעב חזק בשמרון.
מלא	יח	3	ויקרא אחאב אל-עבדיהו אשר על-הבית ועבדיהו היה ירא את-יהוה מאד.
מלא	יח	4	ויהי בהכרית איזבל את נביאי יהוה ויקח עבדיהו מאה נבאים ויחביאם חמשים איש במערה וכלכלם לחם ומים.
מלא	יח	5	ויאמר אחאב אל-עבדיהו לך בארץ אל-כל-מעיני המים ואל כל-הנחלים אולי נמצא חציר ונחיה סוס ופרד ולוא נכרית מהבהמה.
מלא	יח	6	ויחלקו להם את-הארץ לעבר-בה אחאב הלך בדרך אחד לבדו ועבדיהו הלך בדרך-אחד לבדו.
מלא	יח	7	ויהי עבדיהו בדרך והנה אליהו לקראתו ויכרהו ויפל על-פניו ויאמר האתה זה אדני אליהו.
מלא	יח	8	ויאמר לו אני לך אמר לאדניך הנה אליהו.
מלא	יח	9	ויאמר מה חטאתי כי-אתה נתן את-עבדך ביד-אחאב להמיתני.
מלא	יח	10	חי יהוה אלהיך אם-יש-גוי וממלכה אשר לא-שלח אדני שם לבקשך ואמרו אין והשביע את-הממלכה ואת-הגוי כי לא ימצאכה.
מלא	יח	11	ועתה אתה אמר לך אמר לאדניך הנה אליהו.
מלא	יח	12	והיה אני אלך מאתך ורוח יהוה ישאך על אשר לא-אדע ובאתי להגיד לאחאב ולא ימצאך והרגני ועבדך ירא את-יהוה מנערי.
מלא	יח	13	הלא-הגד לאדני את אשר-עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים.
מלא	יח	14	ועתה אתה אמר לך אמר לאדניך הנה אליהו והרגני.</P>
מלא	יח	15	ויאמר אליהו חי יהוה צבאות אשר עמדתי לפניו כי היום אראה אליו.
מלא	יח	16	וילך עבדיהו לקראת אחאב ויגד-לו וילך אחאב לקראת אליהו.
מלא	יח	17	ויהי כראות אחאב את-אליהו ויאמר אחאב אליו האתה זה עכר ישראל.
מלא	יח	18	ויאמר לא עכרתי את-ישראל כי אם-אתה ובית אביך בעזבכם את-מצות יהוה ותלך אחרי הבעלים.
מלא	יח	19	ועתה שלח קבץ אלי את-כל-ישראל אל-הר הכרמל ואת-נביאי הבעל ארבע מאות וחמשים ונביאי האשרה ארבע מאות אכלי שלחן איזבל.
מלא	יח	20	וישלח אחאב בכל-בני ישראל ויקבץ את-הנביאים אל-הר הכרמל.
מלא	יח	21	ויגש אליהו אל-כל-העם ויאמר עד-מתי אתם פסחים על-שתי הסעפים אם-יהוה האלהים לכו אחריו ואם-הבעל לכו אחריו ולא-ענו העם אתו דבר.
מלא	יח	22	ויאמר אליהו אל-העם אני נותרתי נביא ליהוה לבדי ונביאי הבעל ארבע-מאות וחמשים איש.
מלא	יח	23	ויתנו-לנו שנים פרים ויבחרו להם הפר האחד וינתחהו וישימו על-העצים ואש לא ישימו ואני אעשה את-הפר האחד ונתתי על-העצים ואש לא אשים.
מלא	יח	24	וקראתם בשם אלהיכם ואני אקרא בשם-יהוה והיה האלהים אשר-יענה באש הוא האלהים ויען כל-העם ויאמרו טוב הדבר.
מלא	יח	25	ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו.
מלא	יח	26	ויקחו את-הפר אשר-נתן להם ויעשו ויקראו בשם-הבעל מהבקר ועד-הצהרים לאמר הבעל עננו ואין קול ואין ענה ויפסחו על-המזבח אשר עשה.
מלא	יח	27	ויהי בצהרים ויהתל בהם אליהו ויאמר קראו בקול-גדול כי-אלהים הוא כי שיח וכי-שיג לו וכי-דרך לו אולי ישן הוא ויקץ.
מלא	יח	28	ויקראו בקול גדול ויתגדדו כמשפטם בחרבות וברמחים עד-שפך-דם עליהם.
מלא	יח	29	ויהי כעבר הצהרים ויתנבאו עד לעלות המנחה ואין-קול ואין-ענה ואין קשב.
מלא	יח	30	ויאמר אליהו לכל-העם גשו אלי ויגשו כל-העם אליו וירפא את-מזבח יהוה ההרוס.
מלא	יח	31	ויקח אליהו שתים עשרה אבנים כמספר שבטי בני-יעקב אשר היה דבר-יהוה אליו לאמר ישראל יהיה שמך.
מלא	יח	32	ויבנה את-האבנים מזבח בשם יהוה ויעש תעלה כבית סאתים זרע סביב למזבח.
מלא	יח	33	ויערך את-העצים וינתח את-הפר וישם על-העצים.
מלא	יח	34	ויאמר מלאו ארבעה כדים מים ויצקו על-העלה ועל-העצים ויאמר שנו וישנו ויאמר שלשו וישלשו.
מלא	יח	35	וילכו המים סביב למזבח וגם את-התעלה מלא-מים.
מלא	יח	36	ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי-אתה אלהים בישראל ואני עבדך ובדבריך עשיתי את כל-הדברים האלה.
מלא	יח	37	ענני יהוה ענני וידעו העם הזה כי-אתה יהוה האלהים ואתה הסבת את-לבם אחרנית.
מלא	יח	38	ותפל אש-יהוה ותאכל את-העלה ואת-העצים ואת-האבנים ואת-העפר ואת-המים אשר-בתעלה לחכה.
מלא	יח	39	וירא כל-העם ויפלו על-פניהם ויאמרו יהוה הוא האלהים יהוה הוא האלהים.
מלא	יח	40	ויאמר אליהו להם תפשו את-נביאי הבעל איש אל-ימלט מהם ויתפשום ויורדם אליהו אל-נחל קישון וישחטם שם.
מלא	יח	41	ויאמר אליהו לאחאב עלה אכל ושתה כי-קול המון הגשם.
מלא	יח	42	ויעלה אחאב לאכל ולשתות ואליהו עלה אל-ראש הכרמל ויגהר ארצה וישם פניו בין ברכו.
מלא	יח	43	ויאמר אל-נערו עלה-נא הבט דרך-ים ויעל ויבט ויאמר אין מאומה ויאמר שב שבע פעמים.
מלא	יח	44	ויהי בשבעית ויאמר הנה-עב קטנה ככף-איש עלה מים ויאמר עלה אמר אל-אחאב אסר ורד ולא יעצרכה הגשם.
מלא	יח	45	ויהי עד-כה ועד-כה והשמים התקדרו עבים ורוח ויהי גשם גדול וירכב אחאב וילך יזרעאלה.
מלא	יח	46	ויד-יהוה היתה אל-אליהו וישנס מתניו וירץ לפני אחאב עד-באכה יזרעאלה.</P>
מלא	יט	1	ויגד אחאב לאיזבל את כל-אשר עשה אליהו ואת כל-אשר הרג את-כל-הנביאים בחרב.
מלא	יט	2	ותשלח איזבל מלאך אל-אליהו לאמר כה-יעשון אלהים וכה יוספון כי-כעת מחר אשים את-נפשך כנפש אחד מהם.
מלא	יט	3	וירא ויקם וילך אל-נפשו ויבא באר שבע אשר ליהודה וינח את-נערו שם.
מלא	יט	4	והוא-הלך במדבר דרך יום ויבא וישב תחת רתם אחת וישאל את-נפשו למות ויאמר רב עתה יהוה קח נפשי כי-לא-טוב אנכי מאבתי.
מלא	יט	5	וישכב ויישן תחת רתם אחד והנה-זה מלאך נגע בו ויאמר לו קום אכול.
מלא	יט	6	ויבט והנה מראשתיו עגת רצפים וצפחת מים ויאכל וישת וישב וישכב.
מלא	יט	7	וישב מלאך יהוה שנית ויגע-בו ויאמר קום אכל כי רב ממך הדרך.
מלא	יט	8	ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב.
מלא	יט	9	ויבא-שם אל-המערה וילן שם והנה דבר-יהוה אליו ויאמר לו מה-לך פה אליהו.
מלא	יט	10	ויאמר קנא קנאתי ליהוה אלהי צבאות כי-עזבו בריתך בני ישראל את-מזבחתיך הרסו ואת-נביאיך הרגו בחרב ואותר אני לבדי ויבקשו את-נפשי לקחתה.
מלא	יט	11	ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה.
מלא	יט	12	ואחר הרעש אש לא באש יהוה ואחר האש קול דממה דקה.
מלא	יט	13	ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה-לך פה אליהו.
מלא	יט	14	ויאמר קנא קנאתי ליהוה אלהי צבאות כי-עזבו בריתך בני ישראל את-מזבחתיך הרסו ואת-נביאיך הרגו בחרב ואותר אני לבדי ויבקשו את-נפשי לקחתה.</P>
מלא	יט	15	ויאמר יהוה אליו לך שוב לדרכך מדברה דמשק ובאת ומשחת את-חזאל למלך על-ארם.
מלא	יט	16	ואת יהוא בן-נמשי תמשח למלך על-ישראל ואת-אלישע בן-שפט מאבל מחולה תמשח לנביא תחתיך.
מלא	יט	17	והיה הנמלט מחרב חזאל ימית יהוא והנמלט מחרב יהוא ימית אלישע.
מלא	יט	18	והשארתי בישראל שבעת אלפים כל-הברכים אשר לא-כרעו לבעל וכל-הפה אשר לא-נשק לו.
מלא	יט	19	וילך משם וימצא את-אלישע בן-שפט והוא חרש שנים-עשר צמדים לפניו והוא בשנים העשר ויעבר אליהו אליו וישלך אדרתו אליו.
מלא	יט	20	ויעזב את-הבקר וירץ אחרי אליהו ויאמר אשקה-נא לאבי ולאמי ואלכה אחריך ויאמר לו לך שוב כי מה-עשיתי לך.
מלא	יט	21	וישב מאחריו ויקח את-צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו וישרתהו.</P>
מלא	כ	1	ובן-הדד מלך-ארם קבץ את-כל-חילו ושלשים ושנים מלך אתו וסוס ורכב ויעל ויצר על-שמרון וילחם בה.
מלא	כ	2	וישלח מלאכים אל-אחאב מלך-ישראל העירה.
מלא	כ	3	ויאמר לו כה אמר בן-הדד כספך וזהבך לי-הוא ונשיך ובניך הטובים לי-הם.
מלא	כ	4	ויען מלך-ישראל ויאמר כדברך אדני המלך לך אני וכל-אשר-לי.
מלא	כ	5	וישבו המלאכים ויאמרו כה-אמר בן-הדד לאמר כי-שלחתי אליך לאמר כספך וזהבך ונשיך ובניך לי תתן.
מלא	כ	6	כי אם-כעת מחר אשלח את-עבדי אליך וחפשו את-ביתך ואת בתי עבדיך והיה כל-מחמד עיניך ישימו בידם ולקחו.
מלא	כ	7	ויקרא מלך-ישראל לכל-זקני הארץ ויאמר דעו-נא וראו כי רעה זה מבקש כי-שלח אלי לנשי ולבני ולכספי ולזהבי ולא מנעתי ממנו.
מלא	כ	8	ויאמרו אליו כל-הזקנים וכל-העם אל-תשמע ולוא תאבה.
מלא	כ	9	ויאמר למלאכי בן-הדד אמרו לאדני המלך כל אשר-שלחת אל-עבדך בראשנה אעשה והדבר הזה לא אוכל לעשות וילכו המלאכים וישבהו דבר.
מלא	כ	10	וישלח אליו בן-הדד ויאמר כה-יעשון לי אלהים וכה יוספו אם-ישפק עפר שמרון לשעלים לכל-העם אשר ברגלי.
מלא	כ	11	ויען מלך-ישראל ויאמר דברו אל-יתהלל חגר כמפתח.
מלא	כ	12	ויהי כשמע את-הדבר הזה והוא שתה הוא והמלכים בסכות ויאמר אל-עבדיו שימו וישימו על-העיר.
מלא	כ	13	והנה נביא אחד נגש אל-אחאב מלך-ישראל ויאמר כה אמר יהוה הראית את כל-ההמון הגדול הזה הנני נתנו בידך היום וידעת כי-אני יהוה.
מלא	כ	14	ויאמר אחאב במי ויאמר כה-אמר יהוה בנערי שרי המדינות ויאמר מי-יאסר המלחמה ויאמר אתה.
מלא	כ	15	ויפקד את-נערי שרי המדינות ויהיו מאתים שנים ושלשים ואחריהם פקד את-כל-העם כל-בני ישראל שבעת אלפים.
מלא	כ	16	ויצאו בצהרים ובן-הדד שתה שכור בסכות הוא והמלכים שלשים-ושנים מלך עזר אתו.
מלא	כ	17	ויצאו נערי שרי המדינות בראשנה וישלח בן-הדד ויגידו לו לאמר אנשים יצאו משמרון.
מלא	כ	18	ויאמר אם-לשלום יצאו תפשום חיים ואם למלחמה יצאו חיים תפשום.
מלא	כ	19	ואלה יצאו מן-העיר נערי שרי המדינות והחיל אשר אחריהם.
מלא	כ	20	ויכו איש אישו וינסו ארם וירדפם ישראל וימלט בן-הדד מלך ארם על-סוס ופרשים.
מלא	כ	21	ויצא מלך ישראל ויך את-הסוס ואת-הרכב והכה בארם מכה גדולה.
מלא	כ	22	ויגש הנביא אל-מלך ישראל ויאמר לו לך התחזק ודע וראה את אשר-תעשה כי לתשובת השנה מלך ארם עלה עליך.</P>
מלא	כ	23	ועבדי מלך-ארם אמרו אליו אלהי הרים אלהיהם על-כן חזקו ממנו ואולם נלחם אתם במישור אם-לא נחזק מהם.
מלא	כ	24	ואת-הדבר הזה עשה הסר המלכים איש ממקמו ושים פחות תחתיהם.
מלא	כ	25	ואתה תמנה-לך חיל כחיל הנפל מאותך וסוס כסוס ורכב כרכב ונלחמה אותם במישור אם-לא נחזק מהם וישמע לקלם ויעש כן.</P>
מלא	כ	26	ויהי לתשובת השנה ויפקד בן-הדד את-ארם ויעל אפקה למלחמה עם-ישראל.
מלא	כ	27	ובני ישראל התפקדו וכלכלו וילכו לקראתם ויחנו בני-ישראל נגדם כשני חשפי עזים וארם מלאו את-הארץ.
מלא	כ	28	ויגש איש האלהים ויאמר אל-מלך ישראל ויאמר כה-אמר יהוה יען אשר אמרו ארם אלהי הרים יהוה ולא-אלהי עמקים הוא ונתתי את-כל-ההמון הגדול הזה בידך וידעתם כי-אני יהוה.
מלא	כ	29	ויחנו אלה נכח אלה שבעת ימים ויהי ביום השביעי ותקרב המלחמה ויכו בני-ישראל את-ארם מאה-אלף רגלי ביום אחד.
מלא	כ	30	וינסו הנותרים אפקה אל-העיר ותפל החומה על-עשרים ושבעה אלף איש הנותרים ובן-הדד נס ויבא אל-העיר חדר בחדר.
מלא	כ	31	ויאמרו אליו עבדיו הנה-נא שמענו כי מלכי בית ישראל כי-מלכי חסד הם נשימה נא שקים במתנינו וחבלים בראשנו ונצא אל-מלך ישראל אולי יחיה את-נפשך.
מלא	כ	32	ויחגרו שקים במתניהם וחבלים בראשיהם ויבאו אל-מלך ישראל ויאמרו עבדך בן-הדד אמר תחי-נא נפשי ויאמר העודנו חי אחי הוא.
מלא	כ	33	והאנשים ינחשו וימהרו ויחלטו הממנו ויאמרו אחיך בן-הדד ויאמר באו קחהו ויצא אליו בן-הדד ויעלהו על-המרכבה.
מלא	כ	34	ויאמר אליו הערים אשר-לקח-אבי מאת אביך אשיב וחוצות תשים לך בדמשק כאשר-שם אבי בשמרון ואני בברית אשלחך ויכרת-לו ברית וישלחהו.</P>
מלא	כ	35	ואיש אחד מבני הנביאים אמר אל-רעהו בדבר יהוה הכיני נא וימאן האיש להכתו.
מלא	כ	36	ויאמר לו יען אשר לא-שמעת בקול יהוה הנך הולך מאתי והכך האריה וילך מאצלו וימצאהו האריה ויכהו.
מלא	כ	37	וימצא איש אחר ויאמר הכיני נא ויכהו האיש הכה ופצע.
מלא	כ	38	וילך הנביא ויעמד למלך על-הדרך ויתחפש באפר על-עיניו.
מלא	כ	39	ויהי המלך עבר והוא צעק אל-המלך ויאמר עבדך יצא בקרב-המלחמה והנה-איש סר ויבא אלי איש ויאמר שמר את-האיש הזה אם-הפקד יפקד והיתה נפשך תחת נפשו או ככר-כסף תשקול.
מלא	כ	40	ויהי עבדך עשה הנה והנה והוא איננו ויאמר אליו מלך-ישראל כן משפטך אתה חרצת.
מלא	כ	41	וימהר ויסר את-האפר מעל עיניו ויכר אתו מלך ישראל כי מהנבאים הוא.
מלא	כ	42	ויאמר אליו כה אמר יהוה יען שלחת את-איש-חרמי מיד והיתה נפשך תחת נפשו ועמך תחת עמו.
מלא	כ	43	וילך מלך-ישראל על-ביתו סר וזעף ויבא שמרונה.</P>
מלא	כא	1	ויהי אחר הדברים האלה כרם היה לנבות היזרעאלי אשר ביזרעאל אצל היכל אחאב מלך שמרון.
מלא	כא	2	וידבר אחאב אל-נבות לאמר תנה-לי את-כרמך ויהי-לי לגן-ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה-לך כסף מחיר זה.
מלא	כא	3	ויאמר נבות אל-אחאב חלילה לי מיהוה מתתי את-נחלת אבתי לך.
מלא	כא	4	ויבא אחאב אל-ביתו סר וזעף על-הדבר אשר-דבר אליו נבות היזרעאלי ויאמר לא-אתן לך את-נחלת אבותי וישכב על-מטתו ויסב את-פניו ולא-אכל לחם.
מלא	כא	5	ותבא אליו איזבל אשתו ותדבר אליו מה-זה רוחך סרה ואינך אכל לחם.
מלא	כא	6	וידבר אליה כי-אדבר אל-נבות היזרעאלי ואמר לו תנה-לי את-כרמך בכסף או אם-חפץ אתה אתנה-לך כרם תחתיו ויאמר לא-אתן לך את-כרמי.
מלא	כא	7	ותאמר אליו איזבל אשתו אתה עתה תעשה מלוכה על-ישראל קום אכל-לחם ויטב לבך אני אתן לך את-כרם נבות היזרעאלי.
מלא	כא	8	ותכתב ספרים בשם אחאב ותחתם בחתמו ותשלח הספרים אל-הזקנים ואל-החרים אשר בעירו הישבים את-נבות.
מלא	כא	9	ותכתב בספרים לאמר קראו-צום והושיבו את-נבות בראש העם.
מלא	כא	10	והושיבו שנים אנשים בני-בליעל נגדו ויעדהו לאמר ברכת אלהים ומלך והוציאהו וסקלהו וימת.
מלא	כא	11	ויעשו אנשי עירו הזקנים והחרים אשר הישבים בעירו כאשר שלחה אליהם איזבל כאשר כתוב בספרים אשר שלחה אליהם.
מלא	כא	12	קראו צום והשיבו את-נבות בראש העם.
מלא	כא	13	ויבאו שני האנשים בני-בליעל וישבו נגדו ויעדהו אנשי הבליעל את-נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת.
מלא	כא	14	וישלחו אל-איזבל לאמר סקל נבות וימת.
מלא	כא	15	ויהי כשמע איזבל כי-סקל נבות וימת ותאמר איזבל אל-אחאב קום רש את-כרם נבות היזרעאלי אשר מאן לתת-לך בכסף כי אין נבות חי כי-מת.
מלא	כא	16	ויהי כשמע אחאב כי מת נבות ויקם אחאב לרדת אל-כרם נבות היזרעאלי לרשתו.</P>
מלא	כא	17	ויהי דבר-יהוה אל-אליהו התשבי לאמר.
מלא	כא	18	קום רד לקראת אחאב מלך-ישראל אשר בשמרון הנה בכרם נבות אשר-ירד שם לרשתו.
מלא	כא	19	ודברת אליו לאמר כה אמר יהוה הרצחת וגם-ירשת ודברת אליו לאמר כה אמר יהוה במקום אשר לקקו הכלבים את-דם נבות ילקו הכלבים את-דמך גם-אתה.
מלא	כא	20	ויאמר אחאב אל-אליהו המצאתני איבי ויאמר מצאתי יען התמכרך לעשות הרע בעיני יהוה.
מלא	כא	21	הנני מבי אליך רעה ובערתי אחריך והכרתי לאחאב משתין בקיר ועצור ועזוב בישראל.
מלא	כא	22	ונתתי את-ביתך כבית ירבעם בן-נבט וכבית בעשא בן-אחיה אל-הכעס אשר הכעסת ותחטא את-ישראל.
מלא	כא	23	וגם-לאיזבל דבר יהוה לאמר הכלבים יאכלו את-איזבל בחל יזרעאל.
מלא	כא	24	המת לאחאב בעיר יאכלו הכלבים והמת בשדה יאכלו עוף השמים.
מלא	כא	25	רק לא-היה כאחאב אשר התמכר לעשות הרע בעיני יהוה אשר-הסתה אתו איזבל אשתו.
מלא	כא	26	ויתעב מאד ללכת אחרי הגללים ככל אשר עשו האמרי אשר הוריש יהוה מפני בני ישראל.</P>
מלא	כא	27	ויהי כשמע אחאב את-הדברים האלה ויקרע בגדיו וישם-שק על-בשרו ויצום וישכב בשק ויהלך אט.</P>
מלא	כא	28	ויהי דבר-יהוה אל-אליהו התשבי לאמר.
מלא	כא	29	הראית כי-נכנע אחאב מלפני יען כי-נכנע מפני לא-אבי הרעה בימיו בימי בנו אביא הרעה על-ביתו.</P>
מלא	כב	1	וישבו שלש שנים אין מלחמה בין ארם ובין ישראל.</P>
מלא	כב	2	ויהי בשנה השלישית וירד יהושפט מלך-יהודה אל-מלך ישראל.
מלא	כב	3	ויאמר מלך-ישראל אל-עבדיו הידעתם כי-לנו רמת גלעד ואנחנו מחשים מקחת אתה מיד מלך ארם.
מלא	כב	4	ויאמר אל-יהושפט התלך אתי למלחמה רמת גלעד ויאמר יהושפט אל-מלך ישראל כמוני כמוך כעמי כעמך כסוסי כסוסיך.
מלא	כב	5	ויאמר יהושפט אל-מלך ישראל דרש-נא כיום את-דבר יהוה.
מלא	כב	6	ויקבץ מלך-ישראל את-הנביאים כארבע מאות איש ויאמר אלהם האלך על-רמת גלעד למלחמה אם-אחדל ויאמרו עלה ויתן אדני ביד המלך.
מלא	כב	7	ויאמר יהושפט האין פה נביא ליהוה עוד ונדרשה מאותו.
מלא	כב	8	ויאמר מלך-ישראל אל-יהושפט עוד איש-אחד לדרש את-יהוה מאתו ואני שנאתיו כי לא-יתנבא עלי טוב כי אם-רע מיכיהו בן-ימלה ויאמר יהושפט אל-יאמר המלך כן.
מלא	כב	9	ויקרא מלך ישראל אל-סריס אחד ויאמר מהרה מיכיהו בן-ימלה.
מלא	כב	10	ומלך ישראל ויהושפט מלך-יהודה ישבים איש על-כסאו מלבשים בגדים בגרן פתח שער שמרון וכל-הנביאים מתנבאים לפניהם.
מלא	כב	11	ויעש לו צדקיה בן-כנענה קרני ברזל ויאמר כה-אמר יהוה באלה תנגח את-ארם עד-כלתם.
מלא	כב	12	וכל-הנבאים נבאים כן לאמר עלה רמת גלעד והצלח ונתן יהוה ביד המלך.
מלא	כב	13	והמלאך אשר-הלך לקרא מיכיהו דבר אליו לאמר הנה-נא דברי הנביאים פה-אחד טוב אל-המלך יהי-נא דבריך כדבר אחד מהם ודברת טוב.
מלא	כב	14	ויאמר מיכיהו חי-יהוה כי את-אשר יאמר יהוה אלי אתו אדבר.
מלא	כב	15	ויבוא אל-המלך ויאמר המלך אליו מיכיהו הנלך אל-רמת גלעד למלחמה אם-נחדל ויאמר אליו עלה והצלח ונתן יהוה ביד המלך.
מלא	כב	16	ויאמר אליו המלך עד-כמה פעמים אני משבעך אשר לא-תדבר אלי רק-אמת בשם יהוה.
מלא	כב	17	ויאמר ראיתי את-כל-ישראל נפצים אל-ההרים כצאן אשר אין-להם רעה ויאמר יהוה לא-אדנים לאלה ישובו איש-לביתו בשלום.
מלא	כב	18	ויאמר מלך-ישראל אל-יהושפט הלוא אמרתי אליך לוא-יתנבא עלי טוב כי אם-רע.</P>
מלא	כב	19	ויאמר לכן שמע דבר-יהוה ראיתי את-יהוה ישב על-כסאו וכל-צבא השמים עמד עליו מימינו ומשמאלו.
מלא	כב	20	ויאמר יהוה מי יפתה את-אחאב ויעל ויפל ברמת גלעד ויאמר זה בכה וזה אמר בכה.
מלא	כב	21	ויצא הרוח ויעמד לפני יהוה ויאמר אני אפתנו ויאמר יהוה אליו במה.
מלא	כב	22	ויאמר אצא והייתי רוח שקר בפי כל-נביאיו ויאמר תפתה וגם-תוכל צא ועשה-כן.
מלא	כב	23	ועתה הנה נתן יהוה רוח שקר בפי כל-נביאיך אלה ויהוה דבר עליך רעה.
מלא	כב	24	ויגש צדקיהו בן-כנענה ויכה את-מיכיהו על-הלחי ויאמר אי-זה עבר רוח-יהוה מאתי לדבר אותך.
מלא	כב	25	ויאמר מיכיהו הנך ראה ביום ההוא אשר תבא חדר בחדר להחבה.
מלא	כב	26	ויאמר מלך ישראל קח את-מיכיהו והשיבהו אל-אמן שר-העיר ואל-יואש בן-המלך.
מלא	כב	27	ואמרת כה אמר המלך שימו את-זה בית הכלא והאכילהו לחם לחץ ומים לחץ עד באי בשלום.
מלא	כב	28	ויאמר מיכיהו אם-שוב תשוב בשלום לא-דבר יהוה בי ויאמר שמעו עמים כלם.
מלא	כב	29	ויעל מלך-ישראל ויהושפט מלך-יהודה רמת גלעד.
מלא	כב	30	ויאמר מלך ישראל אל-יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה.
מלא	כב	31	ומלך ארם צוה את-שרי הרכב אשר-לו שלשים ושנים לאמר לא תלחמו את-קטן ואת-גדול כי אם-את-מלך ישראל לבדו.
מלא	כב	32	ויהי כראות שרי הרכב את-יהושפט והמה אמרו אך מלך-ישראל הוא ויסרו עליו להלחם ויזעק יהושפט.
מלא	כב	33	ויהי כראות שרי הרכב כי-לא-מלך ישראל הוא וישובו מאחריו.
מלא	כב	34	ואיש משך בקשת לתמו ויכה את-מלך ישראל בין הדבקים ובין השרין ויאמר לרכבו הפך ידך והוציאני מן-המחנה כי החליתי.
מלא	כב	35	ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם-המכה אל-חיק הרכב.
מלא	כב	36	ויעבר הרנה במחנה כבא השמש לאמר איש אל-עירו ואיש אל-ארצו.
מלא	כב	37	וימת המלך ויבוא שמרון ויקברו את-המלך בשמרון.
מלא	כב	38	וישטף את-הרכב על ברכת שמרון וילקו הכלבים את-דמו והזנות רחצו כדבר יהוה אשר דבר.
מלא	כב	39	ויתר דברי אחאב וכל-אשר עשה ובית השן אשר בנה וכל-הערים אשר בנה הלוא-הם כתובים על-ספר דברי הימים למלכי ישראל.
מלא	כב	40	וישכב אחאב עם-אבתיו וימלך אחזיהו בנו תחתיו.</P>
מלא	כב	41	ויהושפט בן-אסא מלך על-יהודה בשנת ארבע לאחאב מלך ישראל.
מלא	כב	42	יהושפט בן-שלשים וחמש שנה במלכו ועשרים וחמש שנה מלך בירושלם ושם אמו עזובה בת-שלחי.
מלא	כב	43	וילך בכל-דרך אסא אביו לא-סר ממנו לעשות הישר בעיני יהוה.
מלא	כב	44	אך הבמות לא-סרו עוד העם מזבחים ומקטרים בבמות.
מלא	כב	45	וישלם יהושפט עם-מלך ישראל.
מלא	כב	46	ויתר דברי יהושפט וגבורתו אשר-עשה ואשר נלחם הלא-הם כתובים על-ספר דברי הימים למלכי יהודה.
מלא	כב	47	ויתר הקדש אשר נשאר בימי אסא אביו בער מן-הארץ.
מלא	כב	48	ומלך אין באדום נצב מלך.
מלא	כב	49	יהושפט עשר אניות תרשיש ללכת אופירה לזהב ולא הלך כי-נשברה אניות בעציון גבר.
מלא	כב	50	אז אמר אחזיהו בן-אחאב אל-יהושפט ילכו עבדי עם-עבדיך באניות ולא אבה יהושפט.
מלא	כב	51	וישכב יהושפט עם-אבתיו ויקבר עם-אבתיו בעיר דוד אביו וימלך יהורם בנו תחתיו.</P>
מלא	כב	52	אחזיהו בן-אחאב מלך על-ישראל בשמרון בשנת שבע עשרה ליהושפט מלך יהודה וימלך על-ישראל שנתים.
מלא	כב	53	ויעש הרע בעיני יהוה וילך בדרך אביו ובדרך אמו ובדרך ירבעם בן-נבט אשר החטיא את-ישראל.
מלא	כב	54	ויעבד את-הבעל וישתחוה לו ויכעס את-יהוה אלהי ישראל ככל אשר-עשה אביו.</P>
מלב	א	1	ויפשע מואב בישראל אחרי מות אחאב.
מלב	א	2	ויפל אחזיה בעד השבכה בעליתו אשר בשמרון ויחל וישלח מלאכים ויאמר אלהם לכו דרשו בבעל זבוב אלהי עקרון אם-אחיה מחלי זה.</P>
מלב	א	3	ומלאך יהוה דבר אל-אליה התשבי קום עלה לקראת מלאכי מלך-שמרון ודבר אלהם המבלי אין-אלהים בישראל אתם הלכים לדרש בבעל זבוב אלהי עקרון.
מלב	א	4	ולכן כה-אמר יהוה המטה אשר-עלית שם לא-תרד ממנה כי מות תמות וילך אליה.
מלב	א	5	וישובו המלאכים אליו ויאמר אליהם מה-זה שבתם.
מלב	א	6	ויאמרו אליו איש עלה לקראתנו ויאמר אלינו לכו שובו אל-המלך אשר-שלח אתכם ודברתם אליו כה אמר יהוה המבלי אין-אלהים בישראל אתה שלח לדרש בבעל זבוב אלהי עקרון לכן המטה אשר-עלית שם לא-תרד ממנה כי-מות תמות.
מלב	א	7	וידבר אלהם מה משפט האיש אשר עלה לקראתכם וידבר אליכם את-הדברים האלה.
מלב	א	8	ויאמרו אליו איש בעל שער ואזור עור אזור במתניו ויאמר אליה התשבי הוא.
מלב	א	9	וישלח אליו שר-חמשים וחמשיו ויעל אליו והנה ישב על-ראש ההר וידבר אליו איש האלהים המלך דבר רדה.
מלב	א	10	ויענה אליהו וידבר אל-שר החמשים ואם-איש אלהים אני תרד אש מן-השמים ותאכל אתך ואת-חמשיך ותרד אש מן-השמים ותאכל אתו ואת-חמשיו.
מלב	א	11	וישב וישלח אליו שר-חמשים אחר וחמשיו ויען וידבר אליו איש האלהים כה-אמר המלך מהרה רדה.
מלב	א	12	ויען אליה וידבר אליהם אם-איש האלהים אני תרד אש מן-השמים ותאכל אתך ואת-חמשיך ותרד אש-אלהים מן-השמים ותאכל אתו ואת-חמשיו.
מלב	א	13	וישב וישלח שר-חמשים שלשים וחמשיו ויעל ויבא שר-החמשים השלישי ויכרע על-ברכיו לנגד אליהו ויתחנן אליו וידבר אליו איש האלהים תיקר-נא נפשי ונפש עבדיך אלה חמשים בעיניך.
מלב	א	14	הנה ירדה אש מן-השמים ותאכל את-שני שרי החמשים הראשנים ואת-חמשיהם ועתה תיקר נפשי בעיניך.</P>
מלב	א	15	וידבר מלאך יהוה אל-אליהו רד אותו אל-תירא מפניו ויקם וירד אותו אל-המלך.
מלב	א	16	וידבר אליו כה-אמר יהוה יען אשר-שלחת מלאכים לדרש בבעל זבוב אלהי עקרון המבלי אין-אלהים בישראל לדרש בדברו לכן המטה אשר-עלית שם לא-תרד ממנה כי-מות תמות.
מלב	א	17	וימת כדבר יהוה אשר-דבר אליהו וימלך יהורם תחתיו בשנת שתים ליהורם בן-יהושפט מלך יהודה כי לא-היה לו בן.</P>
מלב	א	18	ויתר דברי אחזיהו אשר עשה הלוא-המה כתובים על-ספר דברי הימים למלכי ישראל.</P>
מלב	ב	1	ויהי בהעלות יהוה את-אליהו בסערה השמים וילך אליהו ואלישע מן-הגלגל.
מלב	ב	2	ויאמר אליהו אל-אלישע שב-נא פה כי יהוה שלחני עד-בית-אל ויאמר אלישע חי-יהוה וחי-נפשך אם-אעזבך וירדו בית-אל.
מלב	ב	3	ויצאו בני-הנביאים אשר-בית-אל אל-אלישע ויאמרו אליו הידעת כי היום יהוה לקח את-אדניך מעל ראשך ויאמר גם-אני ידעתי החשו.
מלב	ב	4	ויאמר לו אליהו אלישע שב-נא פה כי יהוה שלחני יריחו ויאמר חי-יהוה וחי-נפשך אם-אעזבך ויבאו יריחו.
מלב	ב	5	ויגשו בני-הנביאים אשר-ביריחו אל-אלישע ויאמרו אליו הידעת כי היום יהוה לקח את-אדניך מעל ראשך ויאמר גם-אני ידעתי החשו.
מלב	ב	6	ויאמר לו אליהו שב-נא פה כי יהוה שלחני הירדנה ויאמר חי-יהוה וחי-נפשך אם-אעזבך וילכו שניהם.
מלב	ב	7	וחמשים איש מבני הנביאים הלכו ויעמדו מנגד מרחוק ושניהם עמדו על-הירדן.
מלב	ב	8	ויקח אליהו את-אדרתו ויגלם ויכה את-המים ויחצו הנה והנה ויעברו שניהם בחרבה.
מלב	ב	9	ויהי כעברם ואליהו אמר אל-אלישע שאל מה אעשה-לך בטרם אלקח מעמך ויאמר אלישע ויהי-נא פי-שנים ברוחך אלי.
מלב	ב	10	ויאמר הקשית לשאול אם-תראה אתי לקח מאתך יהי-לך כן ואם-אין לא יהיה.
מלב	ב	11	ויהי המה הלכים הלוך ודבר והנה רכב-אש וסוסי אש ויפרדו בין שניהם ויעל אליהו בסערה השמים.
מלב	ב	12	ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים.
מלב	ב	13	וירם את-אדרת אליהו אשר נפלה מעליו וישב ויעמד על-שפת הירדן.
מלב	ב	14	ויקח את-אדרת אליהו אשר-נפלה מעליו ויכה את-המים ויאמר איה יהוה אלהי אליהו אף-הוא ויכה את-המים ויחצו הנה והנה ויעבר אלישע.
מלב	ב	15	ויראהו בני-הנביאים אשר-ביריחו מנגד ויאמרו נחה רוח אליהו על-אלישע ויבאו לקראתו וישתחוו-לו ארצה.
מלב	ב	16	ויאמרו אליו הנה-נא יש-את-עבדיך חמשים אנשים בני-חיל ילכו נא ויבקשו את-אדניך פן-נשאו רוח יהוה וישלכהו באחד ההרים או באחת הגיאות ויאמר לא תשלחו.
מלב	ב	17	ויפצרו-בו עד-בש ויאמר שלחו וישלחו חמשים איש ויבקשו שלשה-ימים ולא מצאהו.
מלב	ב	18	וישבו אליו והוא ישב ביריחו ויאמר אלהם הלוא-אמרתי אליכם אל-תלכו.</P>
מלב	ב	19	ויאמרו אנשי העיר אל-אלישע הנה-נא מושב העיר טוב כאשר אדני ראה והמים רעים והארץ משכלת.
מלב	ב	20	ויאמר קחו-לי צלחית חדשה ושימו שם מלח ויקחו אליו.
מלב	ב	21	ויצא אל-מוצא המים וישלך-שם מלח ויאמר כה-אמר יהוה רפאתי למים האלה לא-יהיה משם עוד מות ומשכלת.
מלב	ב	22	וירפו המים עד היום הזה כדבר אלישע אשר דבר.</P>
מלב	ב	23	ויעל משם בית-אל והוא עלה בדרך ונערים קטנים יצאו מן-העיר ויתקלסו-בו ויאמרו לו עלה קרח עלה קרח.
מלב	ב	24	ויפן אחריו ויראם ויקללם בשם יהוה ותצאנה שתים דבים מן-היער ותבקענה מהם ארבעים ושני ילדים.
מלב	ב	25	וילך משם אל-הר הכרמל ומשם שב שמרון.</P>
מלב	ג	1	ויהורם בן-אחאב מלך על-ישראל בשמרון בשנת שמנה עשרה ליהושפט מלך יהודה וימלך שתים-עשרה שנה.
מלב	ג	2	ויעשה הרע בעיני יהוה רק לא כאביו וכאמו ויסר את-מצבת הבעל אשר עשה אביו.
מלב	ג	3	רק בחטאות ירבעם בן-נבט אשר-החטיא את-ישראל דבק לא-סר ממנה.</P>
מלב	ג	4	ומישע מלך-מואב היה נקד והשיב למלך-ישראל מאה-אלף כרים ומאה אלף אילים צמר.
מלב	ג	5	ויהי כמות אחאב ויפשע מלך-מואב במלך ישראל.
מלב	ג	6	ויצא המלך יהורם ביום ההוא משמרון ויפקד את-כל-ישראל.
מלב	ג	7	וילך וישלח אל-יהושפט מלך-יהודה לאמר מלך מואב פשע בי התלך אתי אל-מואב למלחמה ויאמר אעלה כמוני כמוך כעמי כעמך כסוסי כסוסיך.
מלב	ג	8	ויאמר אי-זה הדרך נעלה ויאמר דרך מדבר אדום.
מלב	ג	9	וילך מלך ישראל ומלך-יהודה ומלך אדום ויסבו דרך שבעת ימים ולא-היה מים למחנה ולבהמה אשר ברגליהם.
מלב	ג	10	ויאמר מלך ישראל אהה כי-קרא יהוה לשלשת המלכים האלה לתת אותם ביד-מואב.</P>
מלב	ג	11	ויאמר יהושפט האין פה נביא ליהוה ונדרשה את-יהוה מאותו ויען אחד מעבדי מלך-ישראל ויאמר פה אלישע בן-שפט אשר-יצק מים על-ידי אליהו.
מלב	ג	12	ויאמר יהושפט יש אותו דבר-יהוה וירדו אליו מלך ישראל ויהושפט ומלך אדום.
מלב	ג	13	ויאמר אלישע אל-מלך ישראל מה-לי ולך לך אל-נביאי אביך ואל-נביאי אמך ויאמר לו מלך ישראל אל כי-קרא יהוה לשלשת המלכים האלה לתת אותם ביד-מואב.
מלב	ג	14	ויאמר אלישע חי-יהוה צבאות אשר עמדתי לפניו כי לולי פני יהושפט מלך-יהודה אני נשא אם-אביט אליך ואם-אראך.
מלב	ג	15	ועתה קחו-לי מנגן והיה כנגן המנגן ותהי עליו יד-יהוה.
מלב	ג	16	ויאמר כה אמר יהוה עשה הנחל הזה גבים גבים.
מלב	ג	17	כי-כה אמר יהוה לא-תראו רוח ולא-תראו גשם והנחל ההוא ימלא מים ושתיתם אתם ומקניכם ובהמתכם.
מלב	ג	18	ונקל זאת בעיני יהוה ונתן את-מואב בידכם.
מלב	ג	19	והכיתם כל-עיר מבצר וכל-עיר מבחור וכל-עץ טוב תפילו וכל-מעיני-מים תסתמו וכל החלקה הטובה תכאבו באבנים.
מלב	ג	20	ויהי בבקר כעלות המנחה והנה-מים באים מדרך אדום ותמלא הארץ את-המים.
מלב	ג	21	וכל-מואב שמעו כי-עלו המלכים להלחם בם ויצעקו מכל חגר חגרה ומעלה ויעמדו על-הגבול.
מלב	ג	22	וישכימו בבקר והשמש זרחה על-המים ויראו מואב מנגד את-המים אדמים כדם.
מלב	ג	23	ויאמרו דם זה החרב נחרבו המלכים ויכו איש את-רעהו ועתה לשלל מואב.
מלב	ג	24	ויבאו אל-מחנה ישראל ויקמו ישראל ויכו את-מואב וינסו מפניהם ויבו-בה והכות את-מואב.
מלב	ג	25	והערים יהרסו וכל-חלקה טובה ישליכו איש-אבנו ומלאוה וכל-מעין-מים יסתמו וכל-עץ-טוב יפילו עד-השאיר אבניה בקיר חרשת ויסבו הקלעים ויכוה.
מלב	ג	26	וירא מלך מואב כי-חזק ממנו המלחמה ויקח אותו שבע-מאות איש שלף חרב להבקיע אל-מלך אדום ולא יכלו.
מלב	ג	27	ויקח את-בנו הבכור אשר-ימלך תחתיו ויעלהו עלה על-החמה ויהי קצף-גדול על-ישראל ויסעו מעליו וישבו לארץ.</P>
מלב	ד	1	ואשה אחת מנשי בני-הנביאים צעקה אל-אלישע לאמר עבדך אישי מת ואתה ידעת כי עבדך היה ירא את-יהוה והנשה בא לקחת את-שני ילדי לו לעבדים.
מלב	ד	2	ויאמר אליה אלישע מה אעשה-לך הגידי לי מה-יש-לכי בבית ותאמר אין לשפחתך כל בבית כי אם-אסוך שמן.
מלב	ד	3	ויאמר לכי שאלי-לך כלים מן-החוץ מאת כל-שכנכי כלים רקים אל-תמעיטי.
מלב	ד	4	ובאת וסגרת הדלת בעדך ובעד-בניך ויצקת על כל-הכלים האלה והמלא תסיעי.
מלב	ד	5	ותלך מאתו ותסגר הדלת בעדה ובעד בניה הם מגשים אליה והיא מיצקת.
מלב	ד	6	ויהי כמלאת הכלים ותאמר אל-בנה הגישה אלי עוד כלי ויאמר אליה אין עוד כלי ויעמד השמן.
מלב	ד	7	ותבא ותגד לאיש האלהים ויאמר לכי מכרי את-השמן ושלמי את-נשיכי ואת בניכי תחיי בנותר.</P>
מלב	ד	8	ויהי היום ויעבר אלישע אל-שונם ושם אשה גדולה ותחזק-בו לאכל-לחם ויהי מדי עברו יסר שמה לאכל-לחם.
מלב	ד	9	ותאמר אל-אישה הנה-נא ידעתי כי איש אלהים קדוש הוא עבר עלינו תמיד.
מלב	ד	10	נעשה-נא עלית-קיר קטנה ונשים לו שם מטה ושלחן וכסא ומנורה והיה בבאו אלינו יסור שמה.
מלב	ד	11	ויהי היום ויבא שמה ויסר אל-העליה וישכב-שמה.
מלב	ד	12	ויאמר אל-גחזי נערו קרא לשונמית הזאת ויקרא-לה ותעמד לפניו.
מלב	ד	13	ויאמר לו אמר-נא אליה הנה חרדת אלינו את-כל-החרדה הזאת מה לעשות לך היש לדבר-לך אל-המלך או אל-שר הצבא ותאמר בתוך עמי אנכי ישבת.
מלב	ד	14	ויאמר ומה לעשות לה ויאמר גיחזי אבל בן אין-לה ואישה זקן.
מלב	ד	15	ויאמר קרא-לה ויקרא-לה ותעמד בפתח.
מלב	ד	16	ויאמר למועד הזה כעת חיה אתי חבקת בן ותאמר אל-אדני איש האלהים אל-תכזב בשפחתך.
מלב	ד	17	ותהר האשה ותלד בן למועד הזה כעת חיה אשר-דבר אליה אלישע.
מלב	ד	18	ויגדל הילד ויהי היום ויצא אל-אביו אל-הקצרים.
מלב	ד	19	ויאמר אל-אביו ראשי ראשי ויאמר אל-הנער שאהו אל-אמו.
מלב	ד	20	וישאהו ויביאהו אל-אמו וישב על-ברכיה עד-הצהרים וימת.
מלב	ד	21	ותעל ותשכבהו על-מטת איש האלהים ותסגר בעדו ותצא.
מלב	ד	22	ותקרא אל-אישה ותאמר שלחה נא לי אחד מן-הנערים ואחת האתנות וארוצה עד-איש האלהים ואשובה.
מלב	ד	23	ויאמר מדוע אתי הלכתי אליו היום לא-חדש ולא שבת ותאמר שלום.
מלב	ד	24	ותחבש האתון ותאמר אל-נערה נהג ולך אל-תעצר-לי לרכב כי אם-אמרתי לך.
מלב	ד	25	ותלך ותבוא אל-איש האלהים אל-הר הכרמל ויהי כראות איש-האלהים אתה מנגד ויאמר אל-גיחזי נערו הנה השונמית הלז.
מלב	ד	26	עתה רוץ-נא לקראתה ואמר-לה השלום לך השלום לאישך השלום לילד ותאמר שלום.
מלב	ד	27	ותבא אל-איש האלהים אל-ההר ותחזק ברגליו ויגש גיחזי להדפה ויאמר איש האלהים הרפה-לה כי-נפשה מרה-לה ויהוה העלים ממני ולא הגיד לי.
מלב	ד	28	ותאמר השאלתי בן מאת אדני הלא אמרתי לא תשלה אתי.
מלב	ד	29	ויאמר לגיחזי חגר מתניך וקח משענתי בידך ולך כי-תמצא איש לא תברכנו וכי-יברכך איש לא תעננו ושמת משענתי על-פני הנער.
מלב	ד	30	ותאמר אם הנער חי-יהוה וחי-נפשך אם-אעזבך ויקם וילך אחריה.
מלב	ד	31	וגחזי עבר לפניהם וישם את-המשענת על-פני הנער ואין קול ואין קשב וישב לקראתו ויגד-לו לאמר לא הקיץ הנער.
מלב	ד	32	ויבא אלישע הביתה והנה הנער מת משכב על-מטתו.
מלב	ד	33	ויבא ויסגר הדלת בעד שניהם ויתפלל אל-יהוה.
מלב	ד	34	ויעל וישכב על-הילד וישם פיו על-פיו ועיניו על-עיניו וכפיו על-כפו ויגהר עליו ויחם בשר הילד.
מלב	ד	35	וישב וילך בבית אחת הנה ואחת הנה ויעל ויגהר עליו ויזורר הנער עד-שבע פעמים ויפקח הנער את-עיניו.
מלב	ד	36	ויקרא אל-גיחזי ויאמר קרא אל-השנמית הזאת ויקראה ותבוא אליו ויאמר שאי בנך.
מלב	ד	37	ותבא ותפל על-רגליו ותשתחו ארצה ותשא את-בנה ותצא.</P>
מלב	ד	38	ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים.
מלב	ד	39	ויצא אחד אל-השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל-סיר הנזיד כי-לא ידעו.
מלב	ד	40	ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל.
מלב	ד	41	ויאמר וקחו-קמח וישלך אל-הסיר ויאמר צק לעם ויאכלו ולא היה דבר רע בסיר.</P>
מלב	ד	42	ואיש בא מבעל שלשה ויבא לאיש האלהים לחם בכורים עשרים-לחם שערים וכרמל בצקלנו ויאמר תן לעם ויאכלו.
מלב	ד	43	ויאמר משרתו מה אתן זה לפני מאה איש ויאמר תן לעם ויאכלו כי כה אמר יהוה אכל והותר.
מלב	ד	44	ויתן לפניהם ויאכלו ויותרו כדבר יהוה.</P>
מלב	ה	1	ונעמן שר-צבא מלך-ארם היה איש גדול לפני אדניו ונשא פנים כי-בו נתן-יהוה תשועה לארם והאיש היה גבור חיל מצרע.
מלב	ה	2	וארם יצאו גדודים וישבו מארץ ישראל נערה קטנה ותהי לפני אשת נעמן.
מלב	ה	3	ותאמר אל-גברתה אחלי אדני לפני הנביא אשר בשמרון אז יאסף אתו מצרעתו.
מלב	ה	4	ויבא ויגד לאדניו לאמר כזאת וכזאת דברה הנערה אשר מארץ ישראל.
מלב	ה	5	ויאמר מלך-ארם לך-בא ואשלחה ספר אל-מלך ישראל וילך ויקח בידו עשר ככרי-כסף וששת אלפים זהב ועשר חליפות בגדים.
מלב	ה	6	ויבא הספר אל-מלך ישראל לאמר ועתה כבוא הספר הזה אליך הנה שלחתי אליך את-נעמן עבדי ואספתו מצרעתו.
מלב	ה	7	ויהי כקרא מלך-ישראל את-הספר ויקרע בגדיו ויאמר האלהים אני להמית ולהחיות כי-זה שלח אלי לאסף איש מצרעתו כי אך-דעו-נא וראו כי-מתאנה הוא לי.
מלב	ה	8	ויהי כשמע אלישע איש-האלהים כי-קרע מלך-ישראל את-בגדיו וישלח אל-המלך לאמר למה קרעת בגדיך יבא-נא אלי וידע כי יש נביא בישראל.
מלב	ה	9	ויבא נעמן בסוסו וברכבו ויעמד פתח-הבית לאלישע.
מלב	ה	10	וישלח אליו אלישע מלאך לאמר הלוך ורחצת שבע-פעמים בירדן וישב בשרך לך וטהר.
מלב	ה	11	ויקצף נעמן וילך ויאמר הנה אמרתי אלי יצא יצוא ועמד וקרא בשם-יהוה אלהיו והניף ידו אל-המקום ואסף המצרע.
מלב	ה	12	הלא טוב אבנה ופרפר נהרות דמשק מכל מימי ישראל הלא-ארחץ בהם וטהרתי ויפן וילך בחמה.
מלב	ה	13	ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי-אמר אליך רחץ וטהר.
מלב	ה	14	וירד ויטבל בירדן שבע פעמים כדבר איש האלהים וישב בשרו כבשר נער קטן ויטהר.
מלב	ה	15	וישב אל-איש האלהים הוא וכל-מחנהו ויבא ויעמד לפניו ויאמר הנה-נא ידעתי כי אין אלהים בכל-הארץ כי אם-בישראל ועתה קח-נא ברכה מאת עבדך.
מלב	ה	16	ויאמר חי-יהוה אשר-עמדתי לפניו אם-אקח ויפצר-בו לקחת וימאן.
מלב	ה	17	ויאמר נעמן ולא יתן-נא לעבדך משא צמד-פרדים אדמה כי לוא-יעשה עוד עבדך עלה וזבח לאלהים אחרים כי אם-ליהוה.
מלב	ה	18	לדבר הזה יסלח יהוה לעבדך בבוא אדני בית-רמון להשתחות שמה והוא נשען על-ידי והשתחויתי בית רמן בהשתחויתי בית רמן יסלח-נא יהוה לעבדך בדבר הזה.
מלב	ה	19	ויאמר לו לך לשלום וילך מאתו כברת-ארץ.</P>
מלב	ה	20	ויאמר גיחזי נער אלישע איש-האלהים הנה חשך אדני את-נעמן הארמי הזה מקחת מידו את אשר-הביא חי-יהוה כי-אם-רצתי אחריו ולקחתי מאתו מאומה.
מלב	ה	21	וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום.
מלב	ה	22	ויאמר שלום אדני שלחני לאמר הנה עתה זה באו אלי שני-נערים מהר אפרים מבני הנביאים תנה-נא להם ככר-כסף ושתי חלפות בגדים.
מלב	ה	23	ויאמר נעמן הואל קח ככרים ויפרץ-בו ויצר ככרים כסף בשני חרטים ושתי חלפות בגדים ויתן אל-שני נעריו וישאו לפניו.
מלב	ה	24	ויבא אל-העפל ויקח מידם ויפקד בבית וישלח את-האנשים וילכו.
מלב	ה	25	והוא-בא ויעמד אל-אדניו ויאמר אליו אלישע מאן גחזי ויאמר לא-הלך עבדך אנה ואנה.
מלב	ה	26	ויאמר אליו לא-לבי הלך כאשר הפך-איש מעל מרכבתו לקראתך העת לקחת את-הכסף ולקחת בגדים וזיתים וכרמים וצאן ובקר ועבדים ושפחות.
מלב	ה	27	וצרעת נעמן תדבק-בך ובזרעך לעולם ויצא מלפניו מצרע כשלג.</P>
מלב	ו	1	ויאמרו בני-הנביאים אל-אלישע הנה-נא המקום אשר אנחנו ישבים שם לפניך צר ממנו.
מלב	ו	2	נלכה-נא עד-הירדן ונקחה משם איש קורה אחת ונעשה-לנו שם מקום לשבת שם ויאמר לכו.
מלב	ו	3	ויאמר האחד הואל נא ולך את-עבדיך ויאמר אני אלך.
מלב	ו	4	וילך אתם ויבאו הירדנה ויגזרו העצים.
מלב	ו	5	ויהי האחד מפיל הקורה ואת-הברזל נפל אל-המים ויצעק ויאמר אהה אדני והוא שאול.
מלב	ו	6	ויאמר איש-האלהים אנה נפל ויראהו את-המקום ויקצב-עץ וישלך-שמה ויצף הברזל.
מלב	ו	7	ויאמר הרם לך וישלח ידו ויקחהו.</P>
מלב	ו	8	ומלך ארם היה נלחם בישראל ויועץ אל-עבדיו לאמר אל-מקום פלני אלמני תחנתי.
מלב	ו	9	וישלח איש האלהים אל-מלך ישראל לאמר השמר מעבר המקום הזה כי-שם ארם נחתים.
מלב	ו	10	וישלח מלך ישראל אל-המקום אשר אמר-לו איש-האלהים והזהירה ונשמר שם לא אחת ולא שתים.
מלב	ו	11	ויסער לב מלך-ארם על-הדבר הזה ויקרא אל-עבדיו ויאמר אליהם הלוא תגידו לי מי משלנו אל-מלך ישראל.
מלב	ו	12	ויאמר אחד מעבדיו לוא אדני המלך כי-אלישע הנביא אשר בישראל יגיד למלך ישראל את-הדברים אשר תדבר בחדר משכבך.
מלב	ו	13	ויאמר לכו וראו איכה הוא ואשלח ואקחהו ויגד-לו לאמר הנה בדתן.
מלב	ו	14	וישלח-שמה סוסים ורכב וחיל כבד ויבאו לילה ויקפו על-העיר.
מלב	ו	15	וישכם משרת איש האלהים לקום ויצא והנה-חיל סובב את-העיר וסוס ורכב ויאמר נערו אליו אהה אדני איכה נעשה.
מלב	ו	16	ויאמר אל-תירא כי רבים אשר אתנו מאשר אותם.
מלב	ו	17	ויתפלל אלישע ויאמר יהוה פקח-נא את-עיניו ויראה ויפקח יהוה את-עיני הנער וירא והנה ההר מלא סוסים ורכב אש סביבת אלישע.
מלב	ו	18	וירדו אליו ויתפלל אלישע אל-יהוה ויאמר הך-נא את-הגוי-הזה בסנורים ויכם בסנורים כדבר אלישע.
מלב	ו	19	ויאמר אלהם אלישע לא זה הדרך ולא זה העיר לכו אחרי ואוליכה אתכם אל-האיש אשר תבקשון וילך אותם שמרונה.
מלב	ו	20	ויהי כבאם שמרון ויאמר אלישע יהוה פקח את-עיני-אלה ויראו ויפקח יהוה את-עיניהם ויראו והנה בתוך שמרון.
מלב	ו	21	ויאמר מלך-ישראל אל-אלישע כראתו אותם האכה אכה אבי.
מלב	ו	22	ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל-אדניהם.
מלב	ו	23	ויכרה להם כרה גדולה ויאכלו וישתו וישלחם וילכו אל-אדניהם ולא-יספו עוד גדודי ארם לבוא בארץ ישראל.</P>
מלב	ו	24	ויהי אחרי-כן ויקבץ בן-הדד מלך-ארם את-כל-מחנהו ויעל ויצר על-שמרון.
מלב	ו	25	ויהי רעב גדול בשמרון והנה צרים עליה עד היות ראש-חמור בשמנים כסף ורבע הקב חרייונים בחמשה-כסף.
מלב	ו	26	ויהי מלך ישראל עבר על-החמה ואשה צעקה אליו לאמר הושיעה אדני המלך.
מלב	ו	27	ויאמר אל-יושעך יהוה מאין אושיעך המן-הגרן או מן-היקב.
מלב	ו	28	ויאמר-לה המלך מה-לך ותאמר האשה הזאת אמרה אלי תני את-בנך ונאכלנו היום ואת-בני נאכל מחר.
מלב	ו	29	ונבשל את-בני ונאכלהו ואמר אליה ביום האחר תני את-בנך ונאכלנו ותחבא את-בנה.
מלב	ו	30	ויהי כשמע המלך את-דברי האשה ויקרע את-בגדיו והוא עבר על-החמה וירא העם והנה השק על-בשרו מבית.
מלב	ו	31	ויאמר כה-יעשה-לי אלהים וכה יוסף אם-יעמד ראש אלישע בן-שפט עליו היום.
מלב	ו	32	ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל-הזקנים הראיתם כי-שלח בן-המרצח הזה להסיר את-ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו.
מלב	ו	33	עודנו מדבר עמם והנה המלאך ירד אליו ויאמר הנה-זאת הרעה מאת יהוה מה-אוחיל ליהוה עוד.</P>
מלב	ז	1	ויאמר אלישע שמעו דבר-יהוה כה אמר יהוה כעת מחר סאה-סלת בשקל וסאתים שערים בשקל בשער שמרון.
מלב	ז	2	ויען השליש אשר-למלך נשען על-ידו את-איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל.</P>
מלב	ז	3	וארבעה אנשים היו מצרעים פתח השער ויאמרו איש אל-רעהו מה אנחנו ישבים פה עד-מתנו.
מלב	ז	4	אם-אמרנו נבוא העיר והרעב בעיר ומתנו שם ואם-ישבנו פה ומתנו ועתה לכו ונפלה אל-מחנה ארם אם-יחינו נחיה ואם-ימיתנו ומתנו.
מלב	ז	5	ויקומו בנשף לבוא אל-מחנה ארם ויבאו עד-קצה מחנה ארם והנה אין-שם איש.
מלב	ז	6	ואדני השמיע את-מחנה ארם קול רכב קול סוס קול חיל גדול ויאמרו איש אל-אחיו הנה שכר-עלינו מלך ישראל את-מלכי החתים ואת-מלכי מצרים לבוא עלינו.
מלב	ז	7	ויקומו וינוסו בנשף ויעזבו את-אהליהם ואת-סוסיהם ואת-חמריהם המחנה כאשר-היא וינסו אל-נפשם.
מלב	ז	8	ויבאו המצרעים האלה עד-קצה המחנה ויבאו אל-אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל-אהל אחר וישאו משם וילכו ויטמנו.
מלב	ז	9	ויאמרו איש אל-רעהו לא-כן אנחנו עשים היום הזה יום-בשרה הוא ואנחנו מחשים וחכינו עד-אור הבקר ומצאנו עוון ועתה לכו ונבאה ונגידה בית המלך.
מלב	ז	10	ויבאו ויקראו אל-שער העיר ויגידו להם לאמר באנו אל-מחנה ארם והנה אין-שם איש וקול אדם כי אם-הסוס אסור והחמור אסור ואהלים כאשר-המה.
מלב	ז	11	ויקרא השערים ויגידו בית המלך פנימה.
מלב	ז	12	ויקם המלך לילה ויאמר אל-עבדיו אגידה-נא לכם את אשר-עשו לנו ארם ידעו כי-רעבים אנחנו ויצאו מן-המחנה להחבה בהשדה לאמר כי-יצאו מן-העיר ונתפשם חיים ואל-העיר נבא.
מלב	ז	13	ויען אחד מעבדיו ויאמר ויקחו-נא חמשה מן-הסוסים הנשארים אשר נשארו-בה הנם ככל-ההמון ישראל אשר נשארו-בה הנם ככל-המון ישראל אשר-תמו ונשלחה ונראה.
מלב	ז	14	ויקחו שני רכב סוסים וישלח המלך אחרי מחנה-ארם לאמר לכו וראו.
מלב	ז	15	וילכו אחריהם עד-הירדן והנה כל-הדרך מלאה בגדים וכלים אשר-השליכו ארם בהחפזם וישבו המלאכים ויגדו למלך.
מלב	ז	16	ויצא העם ויבזו את מחנה ארם ויהי סאה-סלת בשקל וסאתים שערים בשקל כדבר יהוה.
מלב	ז	17	והמלך הפקיד את-השליש אשר-נשען על-ידו על-השער וירמסהו העם בשער וימת כאשר דבר איש האלהים אשר דבר ברדת המלך אליו.
מלב	ז	18	ויהי כדבר איש האלהים אל-המלך לאמר סאתים שערים בשקל וסאה-סלת בשקל יהיה כעת מחר בשער שמרון.
מלב	ז	19	ויען השליש את-איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל.
מלב	ז	20	ויהי-לו כן וירמסו אתו העם בשער וימת.</P>
מלב	ח	1	ואלישע דבר אל-האשה אשר-החיה את-בנה לאמר קומי ולכי אתי וביתך וגורי באשר תגורי כי-קרא יהוה לרעב וגם-בא אל-הארץ שבע שנים.
מלב	ח	2	ותקם האשה ותעש כדבר איש האלהים ותלך היא וביתה ותגר בארץ-פלשתים שבע שנים.
מלב	ח	3	ויהי מקצה שבע שנים ותשב האשה מארץ פלשתים ותצא לצעק אל-המלך אל-ביתה ואל-שדה.
מלב	ח	4	והמלך מדבר אל-גחזי נער איש-האלהים לאמר ספרה-נא לי את כל-הגדלות אשר-עשה אלישע.</P>
מלב	ח	5	ויהי הוא מספר למלך את אשר-החיה את-המת והנה האשה אשר-החיה את-בנה צעקת אל-המלך על-ביתה ועל-שדה ויאמר גחזי אדני המלך זאת האשה וזה-בנה אשר-החיה אלישע.
מלב	ח	6	וישאל המלך לאשה ותספר-לו ויתן-לה המלך סריס אחד לאמר השיב את-כל-אשר-לה ואת כל-תבואת השדה מיום עזבה את-הארץ ועד-עתה.</P>
מלב	ח	7	ויבא אלישע דמשק ובן-הדד מלך-ארם חלה ויגד-לו לאמר בא איש האלהים עד-הנה.
מלב	ח	8	ויאמר המלך אל-חזהאל קח בידך מנחה ולך לקראת איש האלהים ודרשת את-יהוה מאותו לאמר האחיה מחלי זה.
מלב	ח	9	וילך חזאל לקראתו ויקח מנחה בידו וכל-טוב דמשק משא ארבעים גמל ויבא ויעמד לפניו ויאמר בנך בן-הדד מלך-ארם שלחני אליך לאמר האחיה מחלי זה.
מלב	ח	10	ויאמר אליו אלישע לך אמר-לא חיה תחיה והראני יהוה כי-מות ימות.
מלב	ח	11	ויעמד את-פניו וישם עד-בש ויבך איש האלהים.
מלב	ח	12	ויאמר חזאל מדוע אדני בכה ויאמר כי-ידעתי את אשר-תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע.
מלב	ח	13	ויאמר חזהאל כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על-ארם.
מלב	ח	14	וילך מאת אלישע ויבא אל-אדניו ויאמר לו מה-אמר לך אלישע ויאמר אמר לי חיה תחיה.
מלב	ח	15	ויהי ממחרת ויקח המכבר ויטבל במים ויפרש על-פניו וימת וימלך חזהאל תחתיו.</P>
מלב	ח	16	ובשנת חמש ליורם בן-אחאב מלך ישראל ויהושפט מלך יהודה מלך יהורם בן-יהושפט מלך יהודה.
מלב	ח	17	בן-שלשים ושתים שנה היה במלכו ושמנה שנה מלך בירושלם.
מלב	ח	18	וילך בדרך מלכי ישראל כאשר עשו בית אחאב כי בת-אחאב היתה-לו לאשה ויעש הרע בעיני יהוה.
מלב	ח	19	ולא-אבה יהוה להשחית את-יהודה למען דוד עבדו כאשר אמר-לו לתת לו ניר לבניו כל-הימים.
מלב	ח	20	בימיו פשע אדום מתחת יד-יהודה וימלכו עליהם מלך.
מלב	ח	21	ויעבר יורם צעירה וכל-הרכב עמו ויהי-הוא קם לילה ויכה את-אדום הסביב אליו ואת שרי הרכב וינס העם לאהליו.
מלב	ח	22	ויפשע אדום מתחת יד-יהודה עד היום הזה אז תפשע לבנה בעת ההיא.
מלב	ח	23	ויתר דברי יורם וכל-אשר עשה הלוא-הם כתובים על-ספר דברי הימים למלכי יהודה.
מלב	ח	24	וישכב יורם עם-אבתיו ויקבר עם-אבתיו בעיר דוד וימלך אחזיהו בנו תחתיו.</P>
מלב	ח	25	בשנת שתים-עשרה שנה ליורם בן-אחאב מלך ישראל מלך אחזיהו בן-יהורם מלך יהודה.
מלב	ח	26	בן-עשרים ושתים שנה אחזיהו במלכו ושנה אחת מלך בירושלם ושם אמו עתליהו בת-עמרי מלך ישראל.
מלב	ח	27	וילך בדרך בית אחאב ויעש הרע בעיני יהוה כבית אחאב כי חתן בית-אחאב הוא.
מלב	ח	28	וילך את-יורם בן-אחאב למלחמה עם-חזהאל מלך-ארם ברמת גלעד ויכו ארמים את-יורם.
מלב	ח	29	וישב יורם המלך להתרפא ביזרעאל מן-המכים אשר יכהו ארמים ברמה בהלחמו את-חזהאל מלך ארם ואחזיהו בן-יהורם מלך יהודה ירד לראות את-יורם בן-אחאב ביזרעאל כי-חלה הוא.
מלב	ט	1	ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד.
מלב	ט	2	ובאת שמה וראה-שם יהוא בן-יהושפט בן-נמשי ובאת והקמתו מתוך אחיו והביאת אתו חדר בחדר.
מלב	ט	3	ולקחת פך-השמן ויצקת על-ראשו ואמרת כה-אמר יהוה משחתיך למלך אל-ישראל ופתחת הדלת ונסתה ולא תחכה.
מלב	ט	4	וילך הנער הנער הנביא רמת גלעד.
מלב	ט	5	ויבא והנה שרי החיל ישבים ויאמר דבר לי אליך השר ויאמר יהוא אל-מי מכלנו ויאמר אליך השר.
מלב	ט	6	ויקם ויבא הביתה ויצק השמן אל-ראשו ויאמר לו כה-אמר יהוה אלהי ישראל משחתיך למלך אל-עם יהוה אל-ישראל.
מלב	ט	7	והכיתה את-בית אחאב אדניך ונקמתי דמי עבדי הנביאים ודמי כל-עבדי יהוה מיד איזבל.
מלב	ט	8	ואבד כל-בית אחאב והכרתי לאחאב משתין בקיר ועצור ועזוב בישראל.
מלב	ט	9	ונתתי את-בית אחאב כבית ירבעם בן-נבט וכבית בעשא בן-אחיה.
מלב	ט	10	ואת-איזבל יאכלו הכלבים בחלק יזרעאל ואין קבר ויפתח הדלת וינס.
מלב	ט	11	ויהוא יצא אל-עבדי אדניו ויאמר לו השלום מדוע בא-המשגע הזה אליך ויאמר אליהם אתם ידעתם את-האיש ואת-שיחו.
מלב	ט	12	ויאמרו שקר הגד-נא לנו ויאמר כזאת וכזאת אמר אלי לאמר כה אמר יהוה משחתיך למלך אל-ישראל.
מלב	ט	13	וימהרו ויקחו איש בגדו וישימו תחתיו אל-גרם המעלות ויתקעו בשופר ויאמרו מלך יהוא.
מלב	ט	14	ויתקשר יהוא בן-יהושפט בן-נמשי אל-יורם ויורם היה שמר ברמת גלעד הוא וכל-ישראל מפני חזאל מלך-ארם.
מלב	ט	15	וישב יהורם המלך להתרפא ביזרעאל מן-המכים אשר יכהו ארמים בהלחמו את-חזאל מלך ארם ויאמר יהוא אם-יש נפשכם אל-יצא פליט מן-העיר ללכת לגיד ביזרעאל.
מלב	ט	16	וירכב יהוא וילך יזרעאלה כי יורם שכב שמה ואחזיה מלך יהודה ירד לראות את-יורם.
מלב	ט	17	והצפה עמד על-המגדל ביזרעאל וירא את-שפעת יהוא בבאו ויאמר שפעת אני ראה ויאמר יהורם קח רכב ושלח לקראתם ויאמר השלום.
מלב	ט	18	וילך רכב הסוס לקראתו ויאמר כה-אמר המלך השלום ויאמר יהוא מה-לך ולשלום סב אל-אחרי ויגד הצפה לאמר בא-המלאך עד-הם ולא-שב.
מלב	ט	19	וישלח רכב סוס שני ויבא אלהם ויאמר כה-אמר המלך שלום ויאמר יהוא מה-לך ולשלום סב אל-אחרי.
מלב	ט	20	ויגד הצפה לאמר בא עד-אליהם ולא-שב והמנהג כמנהג יהוא בן-נמשי כי בשגעון ינהג.
מלב	ט	21	ויאמר יהורם אסר ויאסר רכבו ויצא יהורם מלך-ישראל ואחזיהו מלך-יהודה איש ברכבו ויצאו לקראת יהוא וימצאהו בחלקת נבות היזרעאלי.
מלב	ט	22	ויהי כראות יהורם את-יהוא ויאמר השלום יהוא ויאמר מה השלום עד-זנוני איזבל אמך וכשפיה הרבים.
מלב	ט	23	ויהפך יהורם ידיו וינס ויאמר אל-אחזיהו מרמה אחזיה.
מלב	ט	24	ויהוא מלא ידו בקשת ויך את-יהורם בין זרעיו ויצא החצי מלבו ויכרע ברכבו.
מלב	ט	25	ויאמר אל-בדקר שלשה שא השלכהו בחלקת שדה נבות היזרעאלי כי-זכר אני ואתה את רכבים צמדים אחרי אחאב אביו ויהוה נשא עליו את-המשא הזה.
מלב	ט	26	אם-לא את-דמי נבות ואת-דמי בניו ראיתי אמש נאם-יהוה ושלמתי לך בחלקה הזאת נאם-יהוה ועתה שא השלכהו בחלקה כדבר יהוה.
מלב	ט	27	ואחזיה מלך-יהודה ראה וינס דרך בית הגן וירדף אחריו יהוא ויאמר גם-אתו הכהו אל-המרכבה במעלה-גור אשר את-יבלעם וינס מגדו וימת שם.
מלב	ט	28	וירכבו אתו עבדיו ירושלמה ויקברו אתו בקברתו עם-אבתיו בעיר דוד.</P>
מלב	ט	29	ובשנת אחת עשרה שנה ליורם בן-אחאב מלך אחזיה על-יהודה.
מלב	ט	30	ויבוא יהוא יזרעאלה ואיזבל שמעה ותשם בפוך עיניה ותיטב את-ראשה ותשקף בעד החלון.
מלב	ט	31	ויהוא בא בשער ותאמר השלום זמרי הרג אדניו.
מלב	ט	32	וישא פניו אל-החלון ויאמר מי אתי מי וישקיפו אליו שנים שלשה סריסים.
מלב	ט	33	ויאמר שמטהו וישמטוה ויז מדמה אל-הקיר ואל-הסוסים וירמסנה.
מלב	ט	34	ויבא ויאכל וישת ויאמר פקדו-נא את-הארורה הזאת וקברוה כי בת-מלך היא.
מלב	ט	35	וילכו לקברה ולא-מצאו בה כי אם-הגלגלת והרגלים וכפות הידים.
מלב	ט	36	וישבו ויגידו לו ויאמר דבר-יהוה הוא אשר דבר ביד-עבדו אליהו התשבי לאמר בחלק יזרעאל יאכלו הכלבים את-בשר איזבל.
מלב	ט	37	והית נבלת איזבל כדמן על-פני השדה בחלק יזרעאל אשר לא-יאמרו זאת איזבל.</P>
מלב	טו	1	בשנת עשרים ושבע שנה לירבעם מלך ישראל מלך עזריה בן-אמציה מלך יהודה.
מלב	טו	2	בן-שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם.
מלב	טו	3	ויעש הישר בעיני יהוה ככל אשר-עשה אמציהו אביו.
מלב	טו	4	רק הבמות לא-סרו עוד העם מזבחים ומקטרים בבמות.
מלב	טו	5	וינגע יהוה את-המלך ויהי מצרע עד-יום מתו וישב בבית החפשית ויותם בן-המלך על-הבית שפט את-עם הארץ.
מלב	טו	6	ויתר דברי עזריהו וכל-אשר עשה הלא-הם כתובים על-ספר דברי הימים למלכי יהודה.
מלב	טו	7	וישכב עזריה עם-אבתיו ויקברו אתו עם-אבתיו בעיר דוד וימלך יותם בנו תחתיו.</P>
מלב	טו	8	בשנת שלשים ושמנה שנה לעזריהו מלך יהודה מלך זכריהו בן-ירבעם על-ישראל בשמרון ששה חדשים.
מלב	טו	9	ויעש הרע בעיני יהוה כאשר עשו אבתיו לא סר מחטאות ירבעם בן-נבט אשר החטיא את-ישראל.
מלב	טו	10	ויקשר עליו שלם בן-יבש ויכהו קבל-עם וימיתהו וימלך תחתיו.
מלב	טו	11	ויתר דברי זכריה הנם כתובים על-ספר דברי הימים למלכי ישראל.
מלב	טו	12	הוא דבר-יהוה אשר דבר אל-יהוא לאמר בני רביעים ישבו לך על-כסא ישראל ויהי-כן.</P>
מלב	טו	13	שלום בן-יביש מלך בשנת שלשים ותשע שנה לעזיה מלך יהודה וימלך ירח-ימים בשמרון.
מלב	טו	14	ויעל מנחם בן-גדי מתרצה ויבא שמרון ויך את-שלום בן-יביש בשמרון וימיתהו וימלך תחתיו.
מלב	טו	15	ויתר דברי שלום וקשרו אשר קשר הנם כתבים על-ספר דברי הימים למלכי ישראל.</P>
מלב	טו	16	אז יכה-מנחם את-תפסח ואת-כל-אשר-בה ואת-גבוליה מתרצה כי לא פתח ויך את כל-ההרותיה בקע.</P>
מלב	טו	17	בשנת שלשים ותשע שנה לעזריה מלך יהודה מלך מנחם בן-גדי על-ישראל עשר שנים בשמרון.
מלב	טו	18	ויעש הרע בעיני יהוה לא סר מעל חטאות ירבעם בן-נבט אשר-החטיא את-ישראל כל-ימיו.
מלב	טו	19	בא פול מלך-אשור על-הארץ ויתן מנחם לפול אלף ככר-כסף להיות ידיו אתו להחזיק הממלכה בידו.
מלב	טו	20	ויצא מנחם את-הכסף על-ישראל על כל-גבורי החיל לתת למלך אשור חמשים שקלים כסף לאיש אחד וישב מלך אשור ולא-עמד שם בארץ.
מלב	טו	21	ויתר דברי מנחם וכל-אשר עשה הלוא-הם כתובים על-ספר דברי הימים למלכי ישראל.
מלב	טו	22	וישכב מנחם עם-אבתיו וימלך פקחיה בנו תחתיו.</P>
מלב	טו	23	בשנת חמשים שנה לעזריה מלך יהודה מלך פקחיה בן-מנחם על-ישראל בשמרון שנתים.
מלב	טו	24	ויעש הרע בעיני יהוה לא סר מחטאות ירבעם בן-נבט אשר החטיא את-ישראל.
מלב	טו	25	ויקשר עליו פקח בן-רמליהו שלישו ויכהו בשמרון בארמון בית-מלך את-ארגב ואת-האריה ועמו חמשים איש מבני גלעדים וימיתהו וימלך תחתיו.
מלב	טו	26	ויתר דברי פקחיה וכל-אשר עשה הנם כתובים על-ספר דברי הימים למלכי ישראל.</P>
מלב	טו	27	בשנת חמשים ושתים שנה לעזריה מלך יהודה מלך פקח בן-רמליהו על-ישראל בשמרון עשרים שנה.
מלב	טו	28	ויעש הרע בעיני יהוה לא סר מן-חטאות ירבעם בן-נבט אשר החטיא את-ישראל.
מלב	טו	29	בימי פקח מלך-ישראל בא תגלת פלאסר מלך אשור ויקח את-עיון ואת-אבל בית-מעכה ואת-ינוח ואת-קדש ואת-חצור ואת-הגלעד ואת-הגלילה כל ארץ נפתלי ויגלם אשורה.
מלב	טו	30	ויקשר-קשר הושע בן-אלה על-פקח בן-רמליהו ויכהו וימיתהו וימלך תחתיו בשנת עשרים ליותם בן-עזיה.
מלב	טו	31	ויתר דברי-פקח וכל-אשר עשה הנם כתובים על-ספר דברי הימים למלכי ישראל.</P>
מלב	טו	32	בשנת שתים לפקח בן-רמליהו מלך ישראל מלך יותם בן-עזיהו מלך יהודה.
מלב	טו	33	בן-עשרים וחמש שנה היה במלכו ושש-עשרה שנה מלך בירושלם ושם אמו ירושא בת-צדוק.
מלב	טו	34	ויעש הישר בעיני יהוה ככל אשר-עשה עזיהו אביו עשה.
מלב	טו	35	רק הבמות לא סרו עוד העם מזבחים ומקטרים בבמות הוא בנה את-שער בית-יהוה העליון.
מלב	טו	36	ויתר דברי יותם אשר עשה הלא-הם כתובים על-ספר דברי הימים למלכי יהודה.
מלב	טו	37	בימים ההם החל יהוה להשליח ביהודה רצין מלך ארם ואת פקח בן-רמליהו.
מלב	טו	38	וישכב יותם עם-אבתיו ויקבר עם-אבתיו בעיר דוד אביו וימלך אחז בנו תחתיו.</P>
מלב	טז	1	בשנת שבע-עשרה שנה לפקח בן-רמליהו מלך אחז בן-יותם מלך יהודה.
מלב	טז	2	בן-עשרים שנה אחז במלכו ושש-עשרה שנה מלך בירושלם ולא-עשה הישר בעיני יהוה אלהיו כדוד אביו.
מלב	טז	3	וילך בדרך מלכי ישראל וגם את-בנו העביר באש כתעבות הגוים אשר הוריש יהוה אתם מפני בני ישראל.
מלב	טז	4	ויזבח ויקטר בבמות ועל-הגבעות ותחת כל-עץ רענן.
מלב	טז	5	אז יעלה רצין מלך-ארם ופקח בן-רמליהו מלך-ישראל ירושלם למלחמה ויצרו על-אחז ולא יכלו להלחם.
מלב	טז	6	בעת ההיא השיב רצין מלך-ארם את-אילת לארם וינשל את-היהודים מאילות וארמים באו אילת וישבו שם עד היום הזה.</P>
מלב	טז	7	וישלח אחז מלאכים אל-תגלת פלסר מלך-אשור לאמר עבדך ובנך אני עלה והושעני מכף מלך-ארם ומכף מלך ישראל הקומים עלי.
מלב	טז	8	ויקח אחז את-הכסף ואת-הזהב הנמצא בית יהוה ובאצרות בית המלך וישלח למלך-אשור שחד.
מלב	טז	9	וישמע אליו מלך אשור ויעל מלך אשור אל-דמשק ויתפשה ויגלה קירה ואת-רצין המית.
מלב	טז	10	וילך המלך אחז לקראת תגלת פלאסר מלך-אשור דומשק וירא את-המזבח אשר בדמשק וישלח המלך אחז אל-אוריה הכהן את-דמות המזבח ואת-תבניתו לכל-מעשהו.
מלב	טז	11	ויבן אוריה הכהן את-המזבח ככל אשר-שלח המלך אחז מדמשק כן עשה אוריה הכהן עד-בוא המלך-אחז מדמשק.
מלב	טז	12	ויבא המלך מדמשק וירא המלך את-המזבח ויקרב המלך על-המזבח ויעל עליו.
מלב	טז	13	ויקטר את-עלתו ואת-מנחתו ויסך את-נסכו ויזרק את-דם-השלמים אשר-לו על-המזבח.
מלב	טז	14	ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על-ירך המזבח צפונה.
מלב	טז	15	ויצוהו המלך-אחז את-אוריה הכהן לאמר על המזבח הגדול הקטר את-עלת-הבקר ואת-מנחת הערב ואת-עלת המלך ואת-מנחתו ואת עלת כל-עם הארץ ומנחתם ונסכיהם וכל-דם עלה וכל-דם-זבח עליו תזרק ומזבח הנחשת יהיה-לי לבקר.
מלב	טז	16	ויעש אוריה הכהן ככל אשר-צוה המלך אחז.
מלב	טז	17	ויקצץ המלך אחז את-המסגרות המכנות ויסר מעליהם ואת-הכיר ואת-הים הורד מעל הבקר הנחשת אשר תחתיה ויתן אתו על מרצפת אבנים.
מלב	טז	18	ואת-מיסך השבת אשר-בנו בבית ואת-מבוא המלך החיצונה הסב בית יהוה מפני מלך אשור.
מלב	טז	19	ויתר דברי אחז אשר עשה הלא-הם כתובים על-ספר דברי הימים למלכי יהודה.
מלב	טז	20	וישכב אחז עם-אבתיו ויקבר עם-אבתיו בעיר דוד וימלך חזקיהו בנו תחתיו.</P>
מלב	י	1	ולאחאב שבעים בנים בשמרון ויכתב יהוא ספרים וישלח שמרון אל-שרי יזרעאל הזקנים ואל-האמנים אחאב לאמר.
מלב	י	2	ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק.
מלב	י	3	וראיתם הטוב והישר מבני אדניכם ושמתם על-כסא אביו והלחמו על-בית אדניכם.
מלב	י	4	ויראו מאד מאד ויאמרו הנה שני המלכים לא עמדו לפניו ואיך נעמד אנחנו.
מלב	י	5	וישלח אשר-על-הבית ואשר על-העיר והזקנים והאמנים אל-יהוא לאמר עבדיך אנחנו וכל אשר-תאמר אלינו נעשה לא-נמליך איש הטוב בעיניך עשה.
מלב	י	6	ויכתב אליהם ספר שנית לאמר אם-לי אתם ולקלי אתם שמעים קחו את-ראשי אנשי בני-אדניכם ובאו אלי כעת מחר יזרעאלה ובני המלך שבעים איש את-גדלי העיר מגדלים אותם.
מלב	י	7	ויהי כבא הספר אליהם ויקחו את-בני המלך וישחטו שבעים איש וישימו את-ראשיהם בדודים וישלחו אליו יזרעאלה.
מלב	י	8	ויבא המלאך ויגד-לו לאמר הביאו ראשי בני-המלך ויאמר שימו אתם שני צברים פתח השער עד-הבקר.
מלב	י	9	ויהי בבקר ויצא ויעמד ויאמר אל-כל-העם צדקים אתם הנה אני קשרתי על-אדני ואהרגהו ומי הכה את-כל-אלה.
מלב	י	10	דעו אפוא כי לא יפל מדבר יהוה ארצה אשר-דבר יהוה על-בית אחאב ויהוה עשה את אשר דבר ביד עבדו אליהו.
מלב	י	11	ויך יהוא את כל-הנשארים לבית-אחאב ביזרעאל וכל-גדליו ומידעיו וכהניו עד-בלתי השאיר-לו שריד.
מלב	י	12	ויקם ויבא וילך שמרון הוא בית-עקד הרעים בדרך.
מלב	י	13	ויהוא מצא את-אחי אחזיהו מלך-יהודה ויאמר מי אתם ויאמרו אחי אחזיהו אנחנו ונרד לשלום בני-המלך ובני הגבירה.
מלב	י	14	ויאמר תפשום חיים ויתפשום חיים וישחטום אל-בור בית-עקד ארבעים ושנים איש ולא-השאיר איש מהם.</P>
מלב	י	15	וילך משם וימצא את-יהונדב בן-רכב לקראתו ויברכהו ויאמר אליו היש את-לבבך ישר כאשר לבבי עם-לבבך ויאמר יהונדב יש ויש תנה את-ידך ויתן ידו ויעלהו אליו אל-המרכבה.
מלב	י	16	ויאמר לכה אתי וראה בקנאתי ליהוה וירכבו אתו ברכבו.
מלב	י	17	ויבא שמרון ויך את-כל-הנשארים לאחאב בשמרון עד-השמידו כדבר יהוה אשר דבר אל-אליהו.</P>
מלב	י	18	ויקבץ יהוא את-כל-העם ויאמר אלהם אחאב עבד את-הבעל מעט יהוא יעבדנו הרבה.
מלב	י	19	ועתה כל-נביאי הבעל כל-עבדיו וכל-כהניו קראו אלי איש אל-יפקד כי זבח גדול לי לבעל כל אשר-יפקד לא יחיה ויהוא עשה בעקבה למען האביד את-עבדי הבעל.
מלב	י	20	ויאמר יהוא קדשו עצרה לבעל ויקראו.
מלב	י	21	וישלח יהוא בכל-ישראל ויבאו כל-עבדי הבעל ולא-נשאר איש אשר לא-בא ויבאו בית הבעל וימלא בית-הבעל פה לפה.
מלב	י	22	ויאמר לאשר על-המלתחה הוצא לבוש לכל עבדי הבעל ויצא להם המלבוש.
מלב	י	23	ויבא יהוא ויהונדב בן-רכב בית הבעל ויאמר לעבדי הבעל חפשו וראו פן-יש-פה עמכם מעבדי יהוה כי אם-עבדי הבעל לבדם.
מלב	י	24	ויבאו לעשות זבחים ועלות ויהוא שם-לו בחוץ שמנים איש ויאמר האיש אשר-ימלט מן-האנשים אשר אני מביא על-ידיכם נפשו תחת נפשו.
מלב	י	25	ויהי ככלתו לעשות העלה ויאמר יהוא לרצים ולשלשים באו הכום איש אל-יצא ויכום לפי-חרב וישלכו הרצים והשלשים וילכו עד-עיר בית-הבעל.
מלב	י	26	ויצאו את-מצבות בית-הבעל וישרפוה.
מלב	י	27	ויתצו את מצבת הבעל ויתצו את-בית הבעל וישמהו למחראות עד-היום.
מלב	י	28	וישמד יהוא את-הבעל מישראל.
מלב	י	29	רק חטאי ירבעם בן-נבט אשר החטיא את-ישראל לא-סר יהוא מאחריהם עגלי הזהב אשר בית-אל ואשר בדן.</P>
מלב	י	30	ויאמר יהוה אל-יהוא יען אשר-הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על-כסא ישראל.
מלב	י	31	ויהוא לא שמר ללכת בתורת-יהוה אלהי-ישראל בכל-לבבו לא סר מעל חטאות ירבעם אשר החטיא את-ישראל.
מלב	י	32	בימים ההם החל יהוה לקצות בישראל ויכם חזאל בכל-גבול ישראל.
מלב	י	33	מן-הירדן מזרח השמש את כל-ארץ הגלעד הגדי והראובני והמנשי מערער אשר על-נחל ארנן והגלעד והבשן.
מלב	י	34	ויתר דברי יהוא וכל-אשר עשה וכל-גבורתו הלוא-הם כתובים על-ספר דברי הימים למלכי ישראל.
מלב	י	35	וישכב יהוא עם-אבתיו ויקברו אתו בשמרון וימלך יהואחז בנו תחתיו.
מלב	י	36	והימים אשר מלך יהוא על-ישראל עשרים ושמנה-שנה בשמרון.</P>
מלב	יא	1	ועתליה אם אחזיהו וראתה כי מת בנה ותקם ותאבד את כל-זרע הממלכה.
מלב	יא	2	ותקח יהושבע בת-המלך-יורם אחות אחזיהו את-יואש בן-אחזיה ותגנב אתו מתוך בני-המלך הממותתים אתו ואת-מינקתו בחדר המטות ויסתרו אתו מפני עתליהו ולא הומת.
מלב	יא	3	ויהי אתה בית יהוה מתחבא שש שנים ועתליה מלכת על-הארץ.</P>
מלב	יא	4	ובשנה השביעית שלח יהוידע ויקח את-שרי המאיות לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את-בן-המלך.
מלב	יא	5	ויצום לאמר זה הדבר אשר תעשון השלשית מכם באי השבת ושמרי משמרת בית המלך.
מלב	יא	6	והשלשית בשער סור והשלשית בשער אחר הרצים ושמרתם את-משמרת הבית מסח.
מלב	יא	7	ושתי הידות בכם כל יצאי השבת ושמרו את-משמרת בית-יהוה אל-המלך.
מלב	יא	8	והקפתם על-המלך סביב איש וכליו בידו והבא אל-השדרות יומת והיו את-המלך בצאתו ובבאו.
מלב	יא	9	ויעשו שרי המאיות ככל אשר-צוה יהוידע הכהן ויקחו איש את-אנשיו באי השבת עם יצאי השבת ויבאו אל-יהוידע הכהן.
מלב	יא	10	ויתן הכהן לשרי המאיות את-החנית ואת-השלטים אשר למלך דוד אשר בבית יהוה.
מלב	יא	11	ויעמדו הרצים איש וכליו בידו מכתף הבית הימנית עד-כתף הבית השמאלית למזבח ולבית על-המלך סביב.
מלב	יא	12	ויוצא את-בן-המלך ויתן עליו את-הנזר ואת-העדות וימלכו אתו וימשחהו ויכו-כף ויאמרו יחי המלך.</P>
מלב	יא	13	ותשמע עתליה את-קול הרצין העם ותבא אל-העם בית יהוה.
מלב	יא	14	ותרא והנה המלך עמד על-העמוד כמשפט והשרים והחצצרות אל-המלך וכל-עם הארץ שמח ותקע בחצצרות ותקרע עתליה את-בגדיה ותקרא קשר קשר.
מלב	יא	15	ויצו יהוידע הכהן את-שרי המיאות פקדי החיל ויאמר אליהם הוציאו אתה אל-מבית לשדרת והבא אחריה המת בחרב כי אמר הכהן אל-תומת בית יהוה.
מלב	יא	16	וישמו לה ידים ותבוא דרך-מבוא הסוסים בית המלך ותומת שם.</P>
מלב	יא	17	ויכרת יהוידע את-הברית בין יהוה ובין המלך ובין העם להיות לעם ליהוה ובין המלך ובין העם.
מלב	יא	18	ויבאו כל-עם הארץ בית-הבעל ויתצהו את-מזבחתו ואת-צלמיו שברו היטב ואת מתן כהן הבעל הרגו לפני המזבחות וישם הכהן פקדות על-בית יהוה.
מלב	יא	19	ויקח את-שרי המאות ואת-הכרי ואת-הרצים ואת כל-עם הארץ וירידו את-המלך מבית יהוה ויבואו דרך-שער הרצים בית המלך וישב על-כסא המלכים.
מלב	יא	20	וישמח כל-עם-הארץ והעיר שקטה ואת-עתליהו המיתו בחרב בית מלך.</P>
מלב	יב	1	בן-שבע שנים יהואש במלכו.</P>
מלב	יב	2	בשנת-שבע ליהוא מלך יהואש וארבעים שנה מלך בירושלם ושם אמו צביה מבאר שבע.
מלב	יב	3	ויעש יהואש הישר בעיני יהוה כל-ימיו אשר הורהו יהוידע הכהן.
מלב	יב	4	רק הבמות לא-סרו עוד העם מזבחים ומקטרים בבמות.
מלב	יב	5	ויאמר יהואש אל-הכהנים כל כסף הקדשים אשר-יובא בית-יהוה כסף עובר איש כסף נפשות ערכו כל-כסף אשר יעלה על לב-איש להביא בית יהוה.
מלב	יב	6	יקחו להם הכהנים איש מאת מכרו והם יחזקו את-בדק הבית לכל אשר-ימצא שם בדק.</P>
מלב	יב	7	ויהי בשנת עשרים ושלש שנה למלך יהואש לא-חזקו הכהנים את-בדק הבית.
מלב	יב	8	ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את-בדק הבית ועתה אל-תקחו-כסף מאת מכריכם כי-לבדק הבית תתנהו.
מלב	יב	9	ויאתו הכהנים לבלתי קחת-כסף מאת העם ולבלתי חזק את-בדק הבית.
מלב	יב	10	ויקח יהוידע הכהן ארון אחד ויקב חר בדלתו ויתן אתו אצל המזבח בימין בבוא-איש בית יהוה ונתנו-שמה הכהנים שמרי הסף את-כל-הכסף המובא בית-יהוה.
מלב	יב	11	ויהי כראותם כי-רב הכסף בארון ויעל ספר המלך והכהן הגדול ויצרו וימנו את-הכסף הנמצא בית-יהוה.
מלב	יב	12	ונתנו את-הכסף המתכן על-יד עשי המלאכה הפקדים בית יהוה ויוציאהו לחרשי העץ ולבנים העשים בית יהוה.
מלב	יב	13	ולגדרים ולחצבי האבן ולקנות עצים ואבני מחצב לחזק את-בדק בית-יהוה ולכל אשר-יצא על-הבית לחזקה.
מלב	יב	14	אך לא יעשה בית יהוה ספות כסף מזמרות מזרקות חצצרות כל-כלי זהב וכלי-כסף מן-הכסף המובא בית-יהוה.
מלב	יב	15	כי-לעשי המלאכה יתנהו וחזקו-בו את-בית יהוה.
מלב	יב	16	ולא יחשבו את-האנשים אשר יתנו את-הכסף על-ידם לתת לעשי המלאכה כי באמנה הם עשים.
מלב	יב	17	כסף אשם וכסף חטאות לא יובא בית יהוה לכהנים יהיו.</P>
מלב	יב	18	אז יעלה חזאל מלך ארם וילחם על-גת וילכדה וישם חזאל פניו לעלות על-ירושלם.
מלב	יב	19	ויקח יהואש מלך-יהודה את כל-הקדשים אשר-הקדישו יהושפט ויהורם ואחזיהו אבתיו מלכי יהודה ואת-קדשיו ואת כל-הזהב הנמצא באצרות בית-יהוה ובית המלך וישלח לחזאל מלך ארם ויעל מעל ירושלם.
מלב	יב	20	ויתר דברי יואש וכל-אשר עשה הלוא-הם כתובים על-ספר דברי הימים למלכי יהודה.
מלב	יב	21	ויקמו עבדיו ויקשרו-קשר ויכו את-יואש בית מלא היורד סלא.
מלב	יב	22	ויוזכר בן-שמעת ויהוזבד בן-שמר עבדיו הכהו וימת ויקברו אתו עם-אבתיו בעיר דוד וימלך אמציה בנו תחתיו.</P>
מלב	יג	1	בשנת עשרים ושלש שנה ליואש בן-אחזיהו מלך יהודה מלך יהואחז בן-יהוא על-ישראל בשמרון שבע עשרה שנה.
מלב	יג	2	ויעש הרע בעיני יהוה וילך אחר חטאת ירבעם בן-נבט אשר-החטיא את-ישראל לא-סר ממנה.
מלב	יג	3	ויחר-אף יהוה בישראל ויתנם ביד חזאל מלך-ארם וביד בן-הדד בן-חזאל כל-הימים.
מלב	יג	4	ויחל יהואחז את-פני יהוה וישמע אליו יהוה כי ראה את-לחץ ישראל כי-לחץ אתם מלך ארם.
מלב	יג	5	ויתן יהוה לישראל מושיע ויצאו מתחת יד-ארם וישבו בני-ישראל באהליהם כתמול שלשום.
מלב	יג	6	אך לא-סרו מחטאות בית-ירבעם אשר-החטי את-ישראל בה הלך וגם האשרה עמדה בשמרון.
מלב	יג	7	כי לא השאיר ליהואחז עם כי אם-חמשים פרשים ועשרה רכב ועשרת אלפים רגלי כי אבדם מלך ארם וישמם כעפר לדש.
מלב	יג	8	ויתר דברי יהואחז וכל-אשר עשה וגבורתו הלוא-הם כתובים על-ספר דברי הימים למלכי ישראל.
מלב	יג	9	וישכב יהואחז עם-אבתיו ויקברהו בשמרון וימלך יואש בנו תחתיו.</P>
מלב	יג	10	בשנת שלשים ושבע שנה ליואש מלך יהודה מלך יהואש בן-יהואחז על-ישראל בשמרון שש עשרה שנה.
מלב	יג	11	ויעשה הרע בעיני יהוה לא סר מכל-חטאות ירבעם בן-נבט אשר-החטיא את-ישראל בה הלך.
מלב	יג	12	ויתר דברי יואש וכל-אשר עשה וגבורתו אשר נלחם עם אמציה מלך-יהודה הלוא-הם כתובים על-ספר דברי הימים למלכי ישראל.
מלב	יג	13	וישכב יואש עם-אבתיו וירבעם ישב על-כסאו ויקבר יואש בשמרון עם מלכי ישראל.</P>
מלב	יג	14	ואלישע חלה את-חליו אשר ימות בו וירד אליו יואש מלך-ישראל ויבך על-פניו ויאמר אבי אבי רכב ישראל ופרשיו.
מלב	יג	15	ויאמר לו אלישע קח קשת וחצים ויקח אליו קשת וחצים.
מלב	יג	16	ויאמר למלך ישראל הרכב ידך על-הקשת וירכב ידו וישם אלישע ידיו על-ידי המלך.
מלב	יג	17	ויאמר פתח החלון קדמה ויפתח ויאמר אלישע ירה ויור ויאמר חץ-תשועה ליהוה וחץ תשועה בארם והכית את-ארם באפק עד-כלה.
מלב	יג	18	ויאמר קח החצים ויקח ויאמר למלך-ישראל הך-ארצה ויך שלש-פעמים ויעמד.
מלב	יג	19	ויקצף עליו איש האלהים ויאמר להכות חמש או-שש פעמים אז הכית את-ארם עד-כלה ועתה שלש פעמים תכה את-ארם.</P>
מלב	יג	20	וימת אלישע ויקברהו וגדודי מואב יבאו בארץ בא שנה.
מלב	יג	21	ויהי הם קברים איש והנה ראו את-הגדוד וישליכו את-האיש בקבר אלישע וילך ויגע האיש בעצמות אלישע ויחי ויקם על-רגליו.</P>
מלב	יג	22	וחזאל מלך ארם לחץ את-ישראל כל ימי יהואחז.
מלב	יג	23	ויחן יהוה אתם וירחמם ויפן אליהם למען בריתו את-אברהם יצחק ויעקב ולא אבה השחיתם ולא-השליכם מעל-פניו עד-עתה.
מלב	יג	24	וימת חזאל מלך-ארם וימלך בן-הדד בנו תחתיו.
מלב	יג	25	וישב יהואש בן-יהואחז ויקח את-הערים מיד בן-הדד בן-חזאל אשר לקח מיד יהואחז אביו במלחמה שלש פעמים הכהו יואש וישב את-ערי ישראל.</P>
מלב	יד	1	בשנת שתים ליואש בן-יואחז מלך ישראל מלך אמציהו בן-יואש מלך יהודה.
מלב	יד	2	בן-עשרים וחמש שנה היה במלכו ועשרים ותשע שנה מלך בירושלם ושם אמו יהועדין מן-ירושלם.
מלב	יד	3	ויעש הישר בעיני יהוה רק לא כדוד אביו ככל אשר-עשה יואש אביו עשה.
מלב	יד	4	רק הבמות לא-סרו עוד העם מזבחים ומקטרים בבמות.
מלב	יד	5	ויהי כאשר חזקה הממלכה בידו ויך את-עבדיו המכים את-המלך אביו.
מלב	יד	6	ואת-בני המכים לא המית ככתוב בספר תורת-משה אשר-צוה יהוה לאמר לא-יומתו אבות על-בנים ובנים לא-יומתו על-אבות כי אם-איש בחטאו ימות.
מלב	יד	7	הוא-הכה את-אדום בגיא-המלח עשרת אלפים ותפש את-הסלע במלחמה ויקרא את-שמה יקתאל עד היום הזה.</P>
מלב	יד	8	אז שלח אמציה מלאכים אל-יהואש בן-יהואחז בן-יהוא מלך ישראל לאמר לכה נתראה פנים.
מלב	יד	9	וישלח יהואש מלך-ישראל אל-אמציהו מלך-יהודה לאמר החוח אשר בלבנון שלח אל-הארז אשר בלבנון לאמר תנה-את-בתך לבני לאשה ותעבר חית השדה אשר בלבנון ותרמס את-החוח.
מלב	יד	10	הכה הכית את-אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך.
מלב	יד	11	ולא-שמע אמציהו ויעל יהואש מלך-ישראל ויתראו פנים הוא ואמציהו מלך-יהודה בבית שמש אשר ליהודה.
מלב	יד	12	וינגף יהודה לפני ישראל וינסו איש לאהלו.
מלב	יד	13	ואת אמציהו מלך-יהודה בן-יהואש בן-אחזיהו תפש יהואש מלך-ישראל בבית שמש ויבאו ירושלם ויפרץ בחומת ירושלם בשער אפרים עד-שער הפנה ארבע מאות אמה.
מלב	יד	14	ולקח את-כל-הזהב-והכסף ואת כל-הכלים הנמצאים בית-יהוה ובאצרות בית המלך ואת בני התערבות וישב שמרונה.
מלב	יד	15	ויתר דברי יהואש אשר עשה וגבורתו ואשר נלחם עם אמציהו מלך-יהודה הלא-הם כתובים על-ספר דברי הימים למלכי ישראל.
מלב	יד	16	וישכב יהואש עם-אבתיו ויקבר בשמרון עם מלכי ישראל וימלך ירבעם בנו תחתיו.</P>
מלב	יד	17	ויחי אמציהו בן-יואש מלך יהודה אחרי מות יהואש בן-יהואחז מלך ישראל חמש עשרה שנה.
מלב	יד	18	ויתר דברי אמציהו הלא-הם כתובים על-ספר דברי הימים למלכי יהודה.
מלב	יד	19	ויקשרו עליו קשר בירושלם וינס לכישה וישלחו אחריו לכישה וימתהו שם.
מלב	יד	20	וישאו אתו על-הסוסים ויקבר בירושלם עם-אבתיו בעיר דוד.
מלב	יד	21	ויקחו כל-עם יהודה את-עזריה והוא בן-שש עשרה שנה וימלכו אתו תחת אביו אמציהו.
מלב	יד	22	הוא בנה את-אילת וישבה ליהודה אחרי שכב-המלך עם-אבתיו.</P>
מלב	יד	23	בשנת חמש-עשרה שנה לאמציהו בן-יואש מלך יהודה מלך ירבעם בן-יואש מלך-ישראל בשמרון ארבעים ואחת שנה.
מלב	יד	24	ויעש הרע בעיני יהוה לא סר מכל-חטאות ירבעם בן-נבט אשר החטיא את-ישראל.
מלב	יד	25	הוא השיב את-גבול ישראל מלבוא חמת עד-ים הערבה כדבר יהוה אלהי ישראל אשר דבר ביד-עבדו יונה בן-אמתי הנביא אשר מגת החפר.
מלב	יד	26	כי-ראה יהוה את-עני ישראל מרה מאד ואפס עצור ואפס עזוב ואין עזר לישראל.
מלב	יד	27	ולא-דבר יהוה למחות את-שם ישראל מתחת השמים ויושיעם ביד ירבעם בן-יואש.
מלב	יד	28	ויתר דברי ירבעם וכל-אשר עשה וגבורתו אשר-נלחם ואשר השיב את-דמשק ואת-חמת ליהודה בישראל הלא-הם כתובים על-ספר דברי הימים למלכי ישראל.
מלב	יד	29	וישכב ירבעם עם-אבתיו עם מלכי ישראל וימלך זכריה בנו תחתיו.</P>
מלב	יז	1	בשנת שתים עשרה לאחז מלך יהודה מלך הושע בן-אלה בשמרון על-ישראל תשע שנים.
מלב	יז	2	ויעש הרע בעיני יהוה רק לא כמלכי ישראל אשר היו לפניו.
מלב	יז	3	עליו עלה שלמנאסר מלך אשור ויהי-לו הושע עבד וישב לו מנחה.
מלב	יז	4	וימצא מלך-אשור בהושע קשר אשר שלח מלאכים אל-סוא מלך-מצרים ולא-העלה מנחה למלך אשור כשנה בשנה ויעצרהו מלך אשור ויאסרהו בית כלא.
מלב	יז	5	ויעל מלך-אשור בכל-הארץ ויעל שמרון ויצר עליה שלש שנים.
מלב	יז	6	בשנת התשיעית להושע לכד מלך-אשור את-שמרון ויגל את-ישראל אשורה וישב אתם בחלח ובחבור נהר גוזן וערי מדי.</P>
מלב	יז	7	ויהי כי-חטאו בני-ישראל ליהוה אלהיהם המעלה אתם מארץ מצרים מתחת יד פרעה מלך-מצרים וייראו אלהים אחרים.
מלב	יז	8	וילכו בחקות הגוים אשר הוריש יהוה מפני בני ישראל ומלכי ישראל אשר עשו.
מלב	יז	9	ויחפאו בני-ישראל דברים אשר לא-כן על-יהוה אלהיהם ויבנו להם במות בכל-עריהם ממגדל נוצרים עד-עיר מבצר.
מלב	יז	10	ויצבו להם מצבות ואשרים על כל-גבעה גבהה ותחת כל-עץ רענן.
מלב	יז	11	ויקטרו-שם בכל-במות כגוים אשר-הגלה יהוה מפניהם ויעשו דברים רעים להכעיס את-יהוה.
מלב	יז	12	ויעבדו הגללים אשר אמר יהוה להם לא תעשו את-הדבר הזה.
מלב	יז	13	ויעד יהוה בישראל וביהודה ביד כל-נביאו כל-חזה לאמר שבו מדרכיכם הרעים ושמרו מצותי חקותי ככל-התורה אשר צויתי את-אבתיכם ואשר שלחתי אליכם ביד עבדי הנביאים.
מלב	יז	14	ולא שמעו ויקשו את-ערפם כערף אבותם אשר לא האמינו ביהוה אלהיהם.
מלב	יז	15	וימאסו את-חקיו ואת-בריתו אשר כרת את-אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם.
מלב	יז	16	ויעזבו את-כל-מצות יהוה אלהיהם ויעשו להם מסכה שנים עגלים ויעשו אשירה וישתחוו לכל-צבא השמים ויעבדו את-הבעל.
מלב	יז	17	ויעבירו את-בניהם ואת-בנותיהם באש ויקסמו קסמים וינחשו ויתמכרו לעשות הרע בעיני יהוה להכעיסו.
מלב	יז	18	ויתאנף יהוה מאד בישראל ויסרם מעל פניו לא נשאר רק שבט יהודה לבדו.
מלב	יז	19	גם-יהודה לא שמר את-מצות יהוה אלהיהם וילכו בחקות ישראל אשר עשו.
מלב	יז	20	וימאס יהוה בכל-זרע ישראל ויענם ויתנם ביד-שסים עד אשר השליכם מפניו.
מלב	יז	21	כי-קרע ישראל מעל בית דוד וימליכו את-ירבעם בן-נבט וידא ירבעם את-ישראל מאחרי יהוה והחטיאם חטאה גדולה.
מלב	יז	22	וילכו בני ישראל בכל-חטאות ירבעם אשר עשה לא-סרו ממנה.
מלב	יז	23	עד אשר-הסיר יהוה את-ישראל מעל פניו כאשר דבר ביד כל-עבדיו הנביאים ויגל ישראל מעל אדמתו אשורה עד היום הזה.</P>
מלב	יז	24	ויבא מלך-אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את-שמרון וישבו בעריה.
מלב	יז	25	ויהי בתחלת שבתם שם לא יראו את-יהוה וישלח יהוה בהם את-האריות ויהיו הרגים בהם.
מלב	יז	26	ויאמרו למלך אשור לאמר הגוים אשר הגלית ותושב בערי שמרון לא ידעו את-משפט אלהי הארץ וישלח-בם את-האריות והנם ממיתים אותם כאשר אינם ידעים את-משפט אלהי הארץ.
מלב	יז	27	ויצו מלך-אשור לאמר הליכו שמה אחד מהכהנים אשר הגליתם משם וילכו וישבו שם וירם את-משפט אלהי הארץ.
מלב	יז	28	ויבא אחד מהכהנים אשר הגלו משמרון וישב בבית-אל ויהי מורה אתם איך ייראו את-יהוה.
מלב	יז	29	ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם.
מלב	יז	30	ואנשי בבל עשו את-סכות בנות ואנשי-כות עשו את-נרגל ואנשי חמת עשו את-אשימא.
מלב	יז	31	והעוים עשו נבחז ואת-תרתק והספרוים שרפים את-בניהם באש לאדרמלך וענמלך אלה ספרים.
מלב	יז	32	ויהיו יראים את-יהוה ויעשו להם מקצותם כהני במות ויהיו עשים להם בבית הבמות.
מלב	יז	33	את-יהוה היו יראים ואת-אלהיהם היו עבדים כמשפט הגוים אשר-הגלו אתם משם.
מלב	יז	34	עד היום הזה הם עשים כמשפטים הראשנים אינם יראים את-יהוה ואינם עשים כחקתם וכמשפטם וכתורה וכמצוה אשר צוה יהוה את-בני יעקב אשר-שם שמו ישראל.
מלב	יז	35	ויכרת יהוה אתם ברית ויצום לאמר לא תיראו אלהים אחרים ולא-תשתחוו להם ולא תעבדום ולא תזבחו להם.
מלב	יז	36	כי אם-את-יהוה אשר העלה אתכם מארץ מצרים בכח גדול ובזרוע נטויה אתו תיראו ולו תשתחוו ולו תזבחו.
מלב	יז	37	ואת-החקים ואת-המשפטים והתורה והמצוה אשר כתב לכם תשמרון לעשות כל-הימים ולא תיראו אלהים אחרים.
מלב	יז	38	והברית אשר-כרתי אתכם לא תשכחו ולא תיראו אלהים אחרים.
מלב	יז	39	כי אם-את-יהוה אלהיכם תיראו והוא יציל אתכם מיד כל-איביכם.
מלב	יז	40	ולא שמעו כי אם-כמשפטם הראשון הם עשים.
מלב	יז	41	ויהיו הגוים האלה יראים את-יהוה ואת-פסיליהם היו עבדים גם-בניהם ובני בניהם כאשר עשו אבתם הם עשים עד היום הזה.</P>
מלב	יח	1	ויהי בשנת שלש להושע בן-אלה מלך ישראל מלך חזקיה בן-אחז מלך יהודה.
מלב	יח	2	בן-עשרים וחמש שנה היה במלכו ועשרים ותשע שנה מלך בירושלם ושם אמו אבי בת-זכריה.
מלב	יח	3	ויעש הישר בעיני יהוה ככל אשר-עשה דוד אביו.
מלב	יח	4	הוא הסיר את-הבמות ושבר את-המצבת וכרת את-האשרה וכתת נחש הנחשת אשר-עשה משה כי עד-הימים ההמה היו בני-ישראל מקטרים לו ויקרא-לו נחשתן.
מלב	יח	5	ביהוה אלהי-ישראל בטח ואחריו לא-היה כמהו בכל מלכי יהודה ואשר היו לפניו.
מלב	יח	6	וידבק ביהוה לא-סר מאחריו וישמר מצותיו אשר-צוה יהוה את-משה.
מלב	יח	7	והיה יהוה עמו בכל אשר-יצא ישכיל וימרד במלך-אשור ולא עבדו.
מלב	יח	8	הוא-הכה את-פלשתים עד-עזה ואת-גבוליה ממגדל נוצרים עד-עיר מבצר.</P>
מלב	יח	9	ויהי בשנה הרביעית למלך חזקיהו היא השנה השביעית להושע בן-אלה מלך ישראל עלה שלמנאסר מלך-אשור על-שמרון ויצר עליה.
מלב	יח	10	וילכדה מקצה שלש שנים בשנת-שש לחזקיה היא שנת-תשע להושע מלך ישראל נלכדה שמרון.
מלב	יח	11	ויגל מלך-אשור את-ישראל אשורה וינחם בחלח ובחבור נהר גוזן וערי מדי.
מלב	יח	12	על אשר לא-שמעו בקול יהוה אלהיהם ויעברו את-בריתו את כל-אשר צוה משה עבד יהוה ולא שמעו ולא עשו.</P>
מלב	יח	13	ובארבע עשרה שנה למלך חזקיה עלה סנחריב מלך-אשור על כל-ערי יהודה הבצרות ויתפשם.
מלב	יח	14	וישלח חזקיה מלך-יהודה אל-מלך-אשור לכישה לאמר חטאתי שוב מעלי את אשר-תתן עלי אשא וישם מלך-אשור על-חזקיה מלך-יהודה שלש מאות ככר-כסף ושלשים ככר זהב.
מלב	יח	15	ויתן חזקיה את-כל-הכסף הנמצא בית-יהוה ובאצרות בית המלך.
מלב	יח	16	בעת ההיא קצץ חזקיה את-דלתות היכל יהוה ואת-האמנות אשר צפה חזקיה מלך יהודה ויתנם למלך אשור.</P>
מלב	יח	17	וישלח מלך-אשור את-תרתן ואת-רב-סריס ואת-רב-שקה מן-לכיש אל-המלך חזקיהו בחיל כבד ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כובס.
מלב	יח	18	ויקראו אל-המלך ויצא אלהם אליקים בן-חלקיהו אשר על-הבית ושבנה הספר ויואח בן-אסף המזכיר.
מלב	יח	19	ויאמר אלהם רב-שקה אמרו-נא אל-חזקיהו כה-אמר המלך הגדול מלך אשור מה הבטחון הזה אשר בטחת.
מלב	יח	20	אמרת אך-דבר-שפתים עצה וגבורה למלחמה עתה על-מי בטחת כי מרדת בי.
מלב	יח	21	עתה הנה בטחת לך על-משענת הקנה הרצוץ הזה על-מצרים אשר יסמך איש עליו ובא בכפו ונקבה כן פרעה מלך-מצרים לכל-הבטחים עליו.
מלב	יח	22	וכי-תאמרון אלי אל-יהוה אלהינו בטחנו הלוא-הוא אשר הסיר חזקיהו את-במתיו ואת-מזבחתיו ויאמר ליהודה ולירושלם לפני המזבח הזה תשתחוו בירושלם.
מלב	יח	23	ועתה התערב נא את-אדני את-מלך אשור ואתנה לך אלפים סוסים אם-תוכל לתת לך רכבים עליהם.
מלב	יח	24	ואיך תשיב את פני פחת אחד עבדי אדני הקטנים ותבטח לך על-מצרים לרכב ולפרשים.
מלב	יח	25	עתה המבלעדי יהוה עליתי על-המקום הזה להשחתו יהוה אמר אלי עלה על-הארץ הזאת והשחיתה.
מלב	יח	26	ויאמר אליקים בן-חלקיהו ושבנה ויואח אל-רב-שקה דבר-נא אל-עבדיך ארמית כי שמעים אנחנו ואל-תדבר עמנו יהודית באזני העם אשר על-החמה.
מלב	יח	27	ויאמר אליהם רב-שקה העל אדניך ואליך שלחני אדני לדבר את-הדברים האלה הלא על-האנשים הישבים על-החמה לאכל את חריהם ולשתות את-שיניהם עמכם.
מלב	יח	28	ויעמד רב-שקה ויקרא בקול-גדול יהודית וידבר ויאמר שמעו דבר-המלך הגדול מלך אשור.
מלב	יח	29	כה אמר המלך אל-ישיא לכם חזקיהו כי-לא יוכל להציל אתכם מידו.
מלב	יח	30	ואל-יבטח אתכם חזקיהו אל-יהוה לאמר הצל יצילנו יהוה ולא תנתן את-העיר הזאת ביד מלך אשור.
מלב	יח	31	אל-תשמעו אל-חזקיהו כי כה אמר מלך אשור עשו-אתי ברכה וצאו אלי ואכלו איש-גפנו ואיש תאנתו ושתו איש מי-בורו.
מלב	יח	32	עד-באי ולקחתי אתכם אל-ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל-תשמעו אל-חזקיהו כי-יסית אתכם לאמר יהוה יצילנו.
מלב	יח	33	ההצל הצילו אלהי הגוים איש את-ארצו מיד מלך אשור.
מלב	יח	34	איה אלהי חמת וארפד איה אלהי ספרוים הנע ועוה כי-הצילו את-שמרון מידי.
מלב	יח	35	מי בכל-אלהי הארצות אשר-הצילו את-ארצם מידי כי-יציל יהוה את-ירושלם מידי.
מלב	יח	36	והחרישו העם ולא-ענו אתו דבר כי-מצות המלך היא לאמר לא תענהו.
מלב	יח	37	ויבא אליקים בן-חלקיה אשר-על-הבית ושבנא הספר ויואח בן-אסף המזכיר אל-חזקיהו קרועי בגדים ויגדו לו דברי רב-שקה.</P>
מלב	יט	1	ויהי כשמע המלך חזקיהו ויקרע את-בגדיו ויתכס בשק ויבא בית יהוה.
מלב	יט	2	וישלח את-אליקים אשר-על-הבית ושבנא הספר ואת זקני הכהנים מתכסים בשקים אל-ישעיהו הנביא בן-אמוץ.
מלב	יט	3	ויאמרו אליו כה אמר חזקיהו יום-צרה ותוכחה ונאצה היום הזה כי באו בנים עד-משבר וכח אין ללדה.
מלב	יט	4	אולי ישמע יהוה אלהיך את כל-דברי רב-שקה אשר שלחו מלך-אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה.
מלב	יט	5	ויבאו עבדי המלך חזקיהו אל-ישעיהו.
מלב	יט	6	ויאמר להם ישעיהו כה תאמרון אל-אדניכם כה אמר יהוה אל-תירא מפני הדברים אשר שמעת אשר גדפו נערי מלך-אשור אתי.
מלב	יט	7	הנני נתן בו רוח ושמע שמועה ושב לארצו והפלתיו בחרב בארצו.
מלב	יט	8	וישב רב-שקה וימצא את-מלך אשור נלחם על-לבנה כי שמע כי נסע מלכיש.
מלב	יט	9	וישמע אל-תרהקה מלך-כוש לאמר הנה יצא להלחם אתך וישב וישלח מלאכים אל-חזקיהו לאמר.
מלב	יט	10	כה תאמרון אל-חזקיהו מלך-יהודה לאמר אל-ישאך אלהיך אשר אתה בטח בו לאמר לא תנתן ירושלם ביד מלך אשור.
מלב	יט	11	הנה אתה שמעת את אשר עשו מלכי אשור לכל-הארצות להחרימם ואתה תנצל.
מלב	יט	12	ההצילו אתם אלהי הגוים אשר שחתו אבותי את-גוזן ואת-חרן ורצף ובני-עדן אשר בתלאשר.
מלב	יט	13	איו מלך-חמת ומלך ארפד ומלך לעיר ספרוים הנע ועוה.
מלב	יט	14	ויקח חזקיהו את-הספרים מיד המלאכים ויקראם ויעל בית יהוה ויפרשהו חזקיהו לפני יהוה.</P>
מלב	יט	15	ויתפלל חזקיהו לפני יהוה ויאמר יהוה אלהי ישראל ישב הכרבים אתה-הוא האלהים לבדך לכל ממלכות הארץ אתה עשית את-השמים ואת-הארץ.
מלב	יט	16	הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי.
מלב	יט	17	אמנם יהוה החריבו מלכי אשור את-הגוים ואת-ארצם.
מלב	יט	18	ונתנו את-אלהיהם באש כי לא אלהים המה כי אם-מעשה ידי-אדם עץ ואבן ויאבדום.
מלב	יט	19	ועתה יהוה אלהינו הושיענו נא מידו וידעו כל-ממלכות הארץ כי אתה יהוה אלהים לבדך.</P>
מלב	יט	20	וישלח ישעיהו בן-אמוץ אל-חזקיהו לאמר כה-אמר יהוה אלהי ישראל אשר התפללת אלי אל-סנחרב מלך-אשור שמעתי.
מלב	יט	21	זה הדבר אשר-דבר יהוה עליו בזה לך לעגה לך בתולת בת-ציון אחריך ראש הניעה בת ירושלם.
מלב	יט	22	את-מי חרפת וגדפת ועל-מי הרימות קול ותשא מרום עיניך על-קדוש ישראל.
מלב	יט	23	ביד מלאכיך חרפת אדני ותאמר ברכב רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו.
מלב	יט	24	אני קרתי ושתיתי מים זרים ואחרב בכף-פעמי כל יארי מצור.
מלב	יט	25	הלא-שמעת למרחוק אתה עשיתי למימי קדם ויצרתיה עתה הביאתיה ותהי להשות גלים נצים ערים בצרות.
מלב	יט	26	וישביהן קצרי-יד חתו ויבשו היו עשב שדה וירק דשא חציר גגות ושדפה לפני קמה.
מלב	יט	27	ושבתך וצאתך ובאך ידעתי ואת התרגזך אלי.
מלב	יט	28	יען התרגזך אלי ושאננך עלה באזני ושמתי חחי באפך ומתגי בשפתיך והשבתיך בדרך אשר-באת בה.
מלב	יט	29	וזה-לך האות אכול השנה ספיח ובשנה השנית סחיש ובשנה השלישית זרעו וקצרו ונטעו כרמים ואכלו פרים.
מלב	יט	30	ויספה פליטת בית-יהודה הנשארה שרש למטה ועשה פרי למעלה.
מלב	יט	31	כי מירושלם תצא שארית ופליטה מהר ציון קנאת יהוה תעשה-זאת.</P>
מלב	יט	32	לכן כה-אמר יהוה אל-מלך אשור לא יבא אל-העיר הזאת ולא-יורה שם חץ ולא-יקדמנה מגן ולא-ישפך עליה סללה.
מלב	יט	33	בדרך אשר-יבא בה ישוב ואל-העיר הזאת לא יבא נאם-יהוה.
מלב	יט	34	וגנותי אל-העיר הזאת להושיעה למעני ולמען דוד עבדי.
מלב	יט	35	ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים.
מלב	יט	36	ויסע וילך וישב סנחריב מלך-אשור וישב בנינוה.
מלב	יט	37	ויהי הוא משתחוה בית נסרך אלהיו ואדרמלך ושראצר הכהו בחרב והמה נמלטו ארץ אררט וימלך אסר-חדן בנו תחתיו.</P>
מלב	כ	1	בימים ההם חלה חזקיהו למות ויבא אליו ישעיהו בן-אמוץ הנביא ויאמר אליו כה-אמר יהוה צו לביתך כי מת אתה ולא תחיה.
מלב	כ	2	ויסב את-פניו אל-הקיר ויתפלל אל-יהוה לאמר.
מלב	כ	3	אנה יהוה זכר-נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול.</P>
מלב	כ	4	ויהי ישעיהו לא יצא העיר התיכנה ודבר-יהוה היה אליו לאמר.
מלב	כ	5	שוב ואמרת אל-חזקיהו נגיד-עמי כה-אמר יהוה אלהי דוד אביך שמעתי את-תפלתך ראיתי את-דמעתך הנני רפא לך ביום השלישי תעלה בית יהוה.
מלב	כ	6	והספתי על-ימיך חמש עשרה שנה ומכף מלך-אשור אצילך ואת העיר הזאת וגנותי על-העיר הזאת למעני ולמען דוד עבדי.
מלב	כ	7	ויאמר ישעיהו קחו דבלת תאנים ויקחו וישימו על-השחין ויחי.
מלב	כ	8	ויאמר חזקיהו אל-ישעיהו מה אות כי-ירפא יהוה לי ועליתי ביום השלישי בית יהוה.
מלב	כ	9	ויאמר ישעיהו זה-לך האות מאת יהוה כי יעשה יהוה את-הדבר אשר דבר הלך הצל עשר מעלות אם-ישוב עשר מעלות.
מלב	כ	10	ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות.
מלב	כ	11	ויקרא ישעיהו הנביא אל-יהוה וישב את-הצל במעלות אשר ירדה במעלות אחז אחרנית עשר מעלות.</P>
מלב	כ	12	בעת ההיא שלח בראדך בלאדן בן-בלאדן מלך-בבל ספרים ומנחה אל-חזקיהו כי שמע כי חלה חזקיהו.
מלב	כ	13	וישמע עליהם חזקיהו ויראם את-כל-בית נכתה את-הכסף ואת-הזהב ואת-הבשמים ואת שמן הטוב ואת בית כליו ואת כל-אשר נמצא באוצרתיו לא-היה דבר אשר לא-הראם חזקיהו בביתו ובכל-ממשלתו.
מלב	כ	14	ויבא ישעיהו הנביא אל-המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל.
מלב	כ	15	ויאמר מה ראו בביתך ויאמר חזקיהו את כל-אשר בביתי ראו לא-היה דבר אשר לא-הראיתם באצרתי.
מלב	כ	16	ויאמר ישעיהו אל-חזקיהו שמע דבר-יהוה.
מלב	כ	17	הנה ימים באים ונשא כל-אשר בביתך ואשר אצרו אבתיך עד-היום הזה בבלה לא-יותר דבר אמר יהוה.
מלב	כ	18	ומבניך אשר יצאו ממך אשר תוליד יקח והיו סריסים בהיכל מלך בבל.
מלב	כ	19	ויאמר חזקיהו אל-ישעיהו טוב דבר-יהוה אשר דברת ויאמר הלוא אם-שלום ואמת יהיה בימי.
מלב	כ	20	ויתר דברי חזקיהו וכל-גבורתו ואשר עשה את-הברכה ואת-התעלה ויבא את-המים העירה הלא-הם כתובים על-ספר דברי הימים למלכי יהודה.
מלב	כ	21	וישכב חזקיהו עם-אבתיו וימלך מנשה בנו תחתיו.</P>
מלב	כא	1	בן-שתים עשרה שנה מנשה במלכו וחמשים וחמש שנה מלך בירושלם ושם אמו חפצי-בה.
מלב	כא	2	ויעש הרע בעיני יהוה כתועבת הגוים אשר הוריש יהוה מפני בני ישראל.
מלב	כא	3	וישב ויבן את-הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל-צבא השמים ויעבד אתם.
מלב	כא	4	ובנה מזבחת בבית יהוה אשר אמר יהוה בירושלם אשים את-שמי.
מלב	כא	5	ויבן מזבחות לכל-צבא השמים בשתי חצרות בית-יהוה.
מלב	כא	6	והעביר את-בנו באש ועונן ונחש ועשה אוב וידענים הרבה לעשות הרע בעיני יהוה להכעיס.
מלב	כא	7	וישם את-פסל האשרה אשר עשה בבית אשר אמר יהוה אל-דוד ואל-שלמה בנו בבית הזה ובירושלם אשר בחרתי מכל שבטי ישראל אשים את-שמי לעולם.
מלב	כא	8	ולא אסיף להניד רגל ישראל מן-האדמה אשר נתתי לאבותם רק אם-ישמרו לעשות ככל אשר צויתים ולכל-התורה אשר-צוה אתם עבדי משה.
מלב	כא	9	ולא שמעו ויתעם מנשה לעשות את-הרע מן-הגוים אשר השמיד יהוה מפני בני ישראל.
מלב	כא	10	וידבר יהוה ביד-עבדיו הנביאים לאמר.
מלב	כא	11	יען אשר עשה מנשה מלך-יהודה התעבות האלה הרע מכל אשר-עשו האמרי אשר לפניו ויחטא גם-את-יהודה בגלוליו.</P>
מלב	כא	12	לכן כה-אמר יהוה אלהי ישראל הנני מביא רעה על-ירושלם ויהודה אשר כל-שמעיו תצלנה שתי אזניו.
מלב	כא	13	ונטיתי על-ירושלם את קו שמרון ואת-משקלת בית אחאב ומחיתי את-ירושלם כאשר-ימחה את-הצלחת מחה והפך על-פניה.
מלב	כא	14	ונטשתי את שארית נחלתי ונתתים ביד איביהם והיו לבז ולמשסה לכל-איביהם.
מלב	כא	15	יען אשר עשו את-הרע בעיני ויהיו מכעסים אתי מן-היום אשר יצאו אבותם ממצרים ועד היום הזה.
מלב	כא	16	וגם דם נקי שפך מנשה הרבה מאד עד אשר-מלא את-ירושלם פה לפה לבד מחטאתו אשר החטיא את-יהודה לעשות הרע בעיני יהוה.
מלב	כא	17	ויתר דברי מנשה וכל-אשר עשה וחטאתו אשר חטא הלא-הם כתובים על-ספר דברי הימים למלכי יהודה.
מלב	כא	18	וישכב מנשה עם-אבתיו ויקבר בגן-ביתו בגן-עזא וימלך אמון בנו תחתיו.</P>
מלב	כא	19	בן-עשרים ושתים שנה אמון במלכו ושתים שנים מלך בירושלם ושם אמו משלמת בת-חרוץ מן-יטבה.
מלב	כא	20	ויעש הרע בעיני יהוה כאשר עשה מנשה אביו.
מלב	כא	21	וילך בכל-הדרך אשר-הלך אביו ויעבד את-הגללים אשר עבד אביו וישתחו להם.
מלב	כא	22	ויעזב את-יהוה אלהי אבתיו ולא הלך בדרך יהוה.
מלב	כא	23	ויקשרו עבדי-אמון עליו וימיתו את-המלך בביתו.
מלב	כא	24	ויך עם-הארץ את כל-הקשרים על-המלך אמון וימליכו עם-הארץ את-יאשיהו בנו תחתיו.
מלב	כא	25	ויתר דברי אמון אשר עשה הלא-הם כתובים על-ספר דברי הימים למלכי יהודה.
מלב	כא	26	ויקבר אתו בקברתו בגן-עזא וימלך יאשיהו בנו תחתיו.</P>
מלב	כב	1	בן-שמנה שנה יאשיהו במלכו ושלשים ואחת שנה מלך בירושלם ושם אמו ידידה בת-עדיה מבצקת.
מלב	כב	2	ויעש הישר בעיני יהוה וילך בכל-דרך דוד אביו ולא-סר ימין ושמאול.</P>
מלב	כב	3	ויהי בשמנה עשרה שנה למלך יאשיהו שלח המלך את-שפן בן-אצליהו בן-משלם הספר בית יהוה לאמר.
מלב	כב	4	עלה אל-חלקיהו הכהן הגדול ויתם את-הכסף המובא בית יהוה אשר אספו שמרי הסף מאת העם.
מלב	כב	5	ויתנה על-יד עשי המלאכה המפקדים בבית יהוה ויתנו אתו לעשי המלאכה אשר בבית יהוה לחזק בדק הבית.
מלב	כב	6	לחרשים ולבנים ולגדרים ולקנות עצים ואבני מחצב לחזק את-הבית.
מלב	כב	7	אך לא-יחשב אתם הכסף הנתן על-ידם כי באמונה הם עשים.
מלב	כב	8	ויאמר חלקיהו הכהן הגדול על-שפן הספר ספר התורה מצאתי בבית יהוה ויתן חלקיה את-הספר אל-שפן ויקראהו.
מלב	כב	9	ויבא שפן הספר אל-המלך וישב את-המלך דבר ויאמר התיכו עבדיך את-הכסף הנמצא בבית ויתנהו על-יד עשי המלאכה המפקדים בית יהוה.
מלב	כב	10	ויגד שפן הספר למלך לאמר ספר נתן לי חלקיה הכהן ויקראהו שפן לפני המלך.
מלב	כב	11	ויהי כשמע המלך את-דברי ספר התורה ויקרע את-בגדיו.
מלב	כב	12	ויצו המלך את-חלקיה הכהן ואת-אחיקם בן-שפן ואת-עכבור בן-מיכיה ואת שפן הספר ואת עשיה עבד-המלך לאמר.
מלב	כב	13	לכו דרשו את-יהוה בעדי ובעד-העם ובעד כל-יהודה על-דברי הספר הנמצא הזה כי-גדולה חמת יהוה אשר-היא נצתה בנו על אשר לא-שמעו אבתינו על-דברי הספר הזה לעשות ככל-הכתוב עלינו.
מלב	כב	14	וילך חלקיהו הכהן ואחיקם ועכבור ושפן ועשיה אל-חלדה הנביאה אשת שלם בן-תקוה בן-חרחס שמר הבגדים והיא ישבת בירושלם במשנה וידברו אליה.
מלב	כב	15	ותאמר אליהם כה-אמר יהוה אלהי ישראל אמרו לאיש אשר-שלח אתכם אלי.
מלב	כב	16	כה אמר יהוה הנני מביא רעה אל-המקום הזה ועל-ישביו את כל-דברי הספר אשר קרא מלך יהודה.
מלב	כב	17	תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה.
מלב	כב	18	ואל-מלך יהודה השלח אתכם לדרש את-יהוה כה תאמרו אליו כה-אמר יהוה אלהי ישראל הדברים אשר שמעת.
מלב	כב	19	יען רך-לבבך ותכנע מפני יהוה בשמעך אשר דברתי על-המקום הזה ועל-ישביו להיות לשמה ולקללה ותקרע את-בגדיך ותבכה לפני וגם אנכי שמעתי נאם-יהוה.
מלב	כב	20	לכן הנני אספך על-אבתיך ונאספת אל-קברתיך בשלום ולא-תראינה עיניך בכל הרעה אשר-אני מביא על-המקום הזה וישיבו את-המלך דבר.</P>
מלב	כג	1	וישלח המלך ויאספו אליו כל-זקני יהודה וירושלם.
מלב	כג	2	ויעל המלך בית-יהוה וכל-איש יהודה וכל-ישבי ירושלם אתו והכהנים והנביאים וכל-העם למקטן ועד-גדול ויקרא באזניהם את-כל-דברי ספר הברית הנמצא בבית יהוה.
מלב	כג	3	ויעמד המלך על-העמוד ויכרת את-הברית לפני יהוה ללכת אחר יהוה ולשמר מצותיו ואת-עדותיו ואת-חקתיו בכל-לב ובכל-נפש להקים את-דברי הברית הזאת הכתבים על-הספר הזה ויעמד כל-העם בברית.
מלב	כג	4	ויצו המלך את-חלקיהו הכהן הגדול ואת-כהני המשנה ואת-שמרי הסף להוציא מהיכל יהוה את כל-הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את-עפרם בית-אל.
מלב	כג	5	והשבית את-הכמרים אשר נתנו מלכי יהודה ויקטר בבמות בערי יהודה ומסבי ירושלם ואת-המקטרים לבעל לשמש ולירח ולמזלות ולכל צבא השמים.
מלב	כג	6	ויצא את-האשרה מבית יהוה מחוץ לירושלם אל-נחל קדרון וישרף אתה בנחל קדרון וידק לעפר וישלך את-עפרה על-קבר בני העם.
מלב	כג	7	ויתץ את-בתי הקדשים אשר בבית יהוה אשר הנשים ארגות שם בתים לאשרה.
מלב	כג	8	ויבא את-כל-הכהנים מערי יהודה ויטמא את-הבמות אשר קטרו-שמה הכהנים מגבע עד-באר שבע ונתץ את-במות השערים אשר-פתח שער יהושע שר-העיר אשר-על-שמאול איש בשער העיר.
מלב	כג	9	אך לא יעלו כהני הבמות אל-מזבח יהוה בירושלם כי אם-אכלו מצות בתוך אחיהם.
מלב	כג	10	וטמא את-התפת אשר בגי בני-הנם לבלתי להעביר איש את-בנו ואת-בתו באש למלך.
מלב	כג	11	וישבת את-הסוסים אשר נתנו מלכי יהודה לשמש מבא בית-יהוה אל-לשכת נתן-מלך הסריס אשר בפרורים ואת-מרכבות השמש שרף באש.
מלב	כג	12	ואת-המזבחות אשר על-הגג עלית אחז אשר-עשו מלכי יהודה ואת-המזבחות אשר-עשה מנשה בשתי חצרות בית-יהוה נתץ המלך וירץ משם והשליך את-עפרם אל-נחל קדרון.
מלב	כג	13	ואת-הבמות אשר על-פני ירושלם אשר מימין להר-המשחית אשר בנה שלמה מלך-ישראל לעשתרת שקץ צידנים ולכמוש שקץ מואב ולמלכם תועבת בני-עמון טמא המלך.
מלב	כג	14	ושבר את-המצבות ויכרת את-האשרים וימלא את-מקומם עצמות אדם.
מלב	כג	15	וגם את-המזבח אשר בבית-אל הבמה אשר עשה ירבעם בן-נבט אשר החטיא את-ישראל גם את-המזבח ההוא ואת-הבמה נתץ וישרף את-הבמה הדק לעפר ושרף אשרה.
מלב	כג	16	ויפן יאשיהו וירא את-הקברים אשר-שם בהר וישלח ויקח את-העצמות מן-הקברים וישרף על-המזבח ויטמאהו כדבר יהוה אשר קרא איש האלהים אשר קרא את-הדברים האלה.
מלב	כג	17	ויאמר מה הציון הלז אשר אני ראה ויאמרו אליו אנשי העיר הקבר איש-האלהים אשר-בא מיהודה ויקרא את-הדברים האלה אשר עשית על המזבח בית-אל.
מלב	כג	18	ויאמר הניחו לו איש אל-ינע עצמתיו וימלטו עצמתיו את עצמות הנביא אשר-בא משמרון.
מלב	כג	19	וגם את-כל-בתי הבמות אשר בערי שמרון אשר עשו מלכי ישראל להכעיס הסיר יאשיהו ויעש להם ככל-המעשים אשר עשה בבית-אל.
מלב	כג	20	ויזבח את-כל-כהני הבמות אשר-שם על-המזבחות וישרף את-עצמות אדם עליהם וישב ירושלם.
מלב	כג	21	ויצו המלך את-כל-העם לאמר עשו פסח ליהוה אלהיכם ככתוב על ספר הברית הזה.
מלב	כג	22	כי לא נעשה כפסח הזה מימי השפטים אשר שפטו את-ישראל וכל ימי מלכי ישראל ומלכי יהודה.
מלב	כג	23	כי אם-בשמנה עשרה שנה למלך יאשיהו נעשה הפסח הזה ליהוה בירושלם.
מלב	כג	24	וגם את-האבות ואת-הידענים ואת-התרפים ואת-הגללים ואת כל-השקצים אשר נראו בארץ יהודה ובירושלם בער יאשיהו למען הקים את-דברי התורה הכתבים על-הספר אשר מצא חלקיהו הכהן בית יהוה.
מלב	כג	25	וכמהו לא-היה לפניו מלך אשר-שב אל-יהוה בכל-לבבו ובכל-נפשו ובכל-מאדו ככל תורת משה ואחריו לא-קם כמהו.
מלב	כג	26	אך לא-שב יהוה מחרון אפו הגדול אשר-חרה אפו ביהודה על כל-הכעסים אשר הכעיסו מנשה.
מלב	כג	27	ויאמר יהוה גם את-יהודה אסיר מעל פני כאשר הסרתי את-ישראל ומאסתי את-העיר הזאת אשר-בחרתי את-ירושלם ואת-הבית אשר אמרתי יהיה שמי שם.
מלב	כג	28	ויתר דברי יאשיהו וכל-אשר עשה הלא-הם כתובים על-ספר דברי הימים למלכי יהודה.
מלב	כג	29	בימיו עלה פרעה נכה מלך-מצרים על-מלך אשור על-נהר-פרת וילך המלך יאשיהו לקראתו וימיתהו במגדו כראתו אתו.
מלב	כג	30	וירכבהו עבדיו מת ממגדו ויבאהו ירושלם ויקברהו בקברתו ויקח עם-הארץ את-יהואחז בן-יאשיהו וימשחו אתו וימליכו אתו תחת אביו.</P>
מלב	כג	31	בן-עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת-ירמיהו מלבנה.
מלב	כג	32	ויעש הרע בעיני יהוה ככל אשר-עשו אבתיו.
מלב	כג	33	ויאסרהו פרעה נכה ברבלה בארץ חמת במלך בירושלם ויתן-ענש על-הארץ מאה ככר-כסף וככר זהב.
מלב	כג	34	וימלך פרעה נכה את-אליקים בן-יאשיהו תחת יאשיהו אביו ויסב את-שמו יהויקים ואת-יהואחז לקח ויבא מצרים וימת שם.
מלב	כג	35	והכסף והזהב נתן יהויקים לפרעה אך העריך את-הארץ לתת את-הכסף על-פי פרעה איש כערכו נגש את-הכסף ואת-הזהב את-עם הארץ לתת לפרעה נכה.</P>
מלב	כג	36	בן-עשרים וחמש שנה יהויקים במלכו ואחת עשרה שנה מלך בירושלם ושם אמו זבידה בת-פדיה מן-רומה.
מלב	כג	37	ויעש הרע בעיני יהוה ככל אשר-עשו אבתיו.</P>
מלב	כד	1	בימיו עלה נבכדנאצר מלך בבל ויהי-לו יהויקים עבד שלש שנים וישב וימרד-בו.
מלב	כד	2	וישלח יהוה בו את-גדודי כשדים ואת-גדודי ארם ואת גדודי מואב ואת גדודי בני-עמון וישלחם ביהודה להאבידו כדבר יהוה אשר דבר ביד עבדיו הנביאים.
מלב	כד	3	אך על-פי יהוה היתה ביהודה להסיר מעל פניו בחטאת מנשה ככל אשר עשה.
מלב	כד	4	וגם דם-הנקי אשר שפך וימלא את-ירושלם דם נקי ולא-אבה יהוה לסלח.
מלב	כד	5	ויתר דברי יהויקים וכל-אשר עשה הלא-הם כתובים על-ספר דברי הימים למלכי יהודה.
מלב	כד	6	וישכב יהויקים עם-אבתיו וימלך יהויכין בנו תחתיו.
מלב	כד	7	ולא-הסיף עוד מלך מצרים לצאת מארצו כי-לקח מלך בבל מנחל מצרים עד-נהר-פרת כל אשר היתה למלך מצרים.</P>
מלב	כד	8	בן-שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת-אלנתן מירושלם.
מלב	כד	9	ויעש הרע בעיני יהוה ככל אשר-עשה אביו.
מלב	כד	10	בעת ההיא עלה עבדי נבכדנאצר מלך-בבל ירושלם ותבא העיר במצור.
מלב	כד	11	ויבא נבוכדנאצר מלך-בבל על-העיר ועבדיו צרים עליה.
מלב	כד	12	ויצא יהויכין מלך-יהודה על-מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו.
מלב	כד	13	ויוצא משם את-כל-אוצרות בית יהוה ואוצרות בית המלך ויקצץ את-כל-כלי הזהב אשר עשה שלמה מלך-ישראל בהיכל יהוה כאשר דבר יהוה.
מלב	כד	14	והגלה את-כל-ירושלם ואת-כל-השרים ואת כל-גבורי החיל עשרה אלפים גולה וכל-החרש והמסגר לא נשאר זולת דלת עם-הארץ.
מלב	כד	15	ויגל את-יהויכין בבלה ואת-אם המלך ואת-נשי המלך ואת-סריסיו ואת אולי הארץ הוליך גולה מירושלם בבלה.
מלב	כד	16	ואת כל-אנשי החיל שבעת אלפים והחרש והמסגר אלף הכל גבורים עשי מלחמה ויביאם מלך-בבל גולה בבלה.
מלב	כד	17	וימלך מלך-בבל את-מתניה דדו תחתיו ויסב את-שמו צדקיהו.</P>
מלב	כד	18	בן-עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת-ירמיהו מלבנה.
מלב	כד	19	ויעש הרע בעיני יהוה ככל אשר-עשה יהויקים.
מלב	כד	20	כי על-אף יהוה היתה בירושלם וביהודה עד-השלכו אתם מעל פניו וימרד צדקיהו במלך בבל.</P>
מלב	כה	1	ויהי בשנת התשיעית למלכו בחדש העשירי בעשור לחדש בא נבכדנאצר מלך-בבל הוא וכל-חילו על-ירושלם ויחן עליה ויבנו עליה דיק סביב.
מלב	כה	2	ותבא העיר במצור עד עשתי עשרה שנה למלך צדקיהו.
מלב	כה	3	בתשעה לחדש ויחזק הרעב בעיר ולא-היה לחם לעם הארץ.
מלב	כה	4	ותבקע העיר וכל-אנשי המלחמה הלילה דרך שער בין החמתים אשר על-גן המלך וכשדים על-העיר סביב וילך דרך הערבה.
מלב	כה	5	וירדפו חיל-כשדים אחר המלך וישגו אתו בערבות ירחו וכל-חילו נפצו מעליו.
מלב	כה	6	ויתפשו את-המלך ויעלו אתו אל-מלך בבל רבלתה וידברו אתו משפט.
מלב	כה	7	ואת-בני צדקיהו שחטו לעיניו ואת-עיני צדקיהו עור ויאסרהו בנחשתים ויבאהו בבל.</P>
מלב	כה	8	ובחדש החמישי בשבעה לחדש היא שנת תשע-עשרה שנה למלך נבכדנאצר מלך-בבל בא נבוזראדן רב-טבחים עבד מלך-בבל ירושלם.
מלב	כה	9	וישרף את-בית-יהוה ואת-בית המלך ואת כל-בתי ירושלם ואת-כל-בית גדול שרף באש.
מלב	כה	10	ואת-חומת ירושלם סביב נתצו כל-חיל כשדים אשר רב-טבחים.
מלב	כה	11	ואת יתר העם הנשארים בעיר ואת-הנפלים אשר נפלו על-המלך בבל ואת יתר ההמון הגלה נבוזראדן רב-טבחים.
מלב	כה	12	ומדלת הארץ השאיר רב-טבחים לכרמים וליגבים.
מלב	כה	13	ואת-עמודי הנחשת אשר בית-יהוה ואת-המכנות ואת-ים הנחשת אשר בבית-יהוה שברו כשדים וישאו את-נחשתם בבלה.
מלב	כה	14	ואת-הסירת ואת-היעים ואת-המזמרות ואת-הכפות ואת כל-כלי הנחשת אשר ישרתו-בם לקחו.
מלב	כה	15	ואת-המחתות ואת-המזרקות אשר זהב זהב ואשר-כסף כסף לקח רב-טבחים.
מלב	כה	16	העמודים שנים הים האחד והמכנות אשר-עשה שלמה לבית יהוה לא-היה משקל לנחשת כל-הכלים האלה.
מלב	כה	17	שמנה עשרה אמה קומת העמוד האחד וכתרת עליו נחשת וקומת הכתרת שלש אמה ושבכה ורמנים על-הכתרת סביב הכל נחשת וכאלה לעמוד השני על-השבכה.
מלב	כה	18	ויקח רב-טבחים את-שריה כהן הראש ואת-צפניהו כהן משנה ואת-שלשת שמרי הסף.
מלב	כה	19	ומן-העיר לקח סריס אחד אשר-הוא פקיד על-אנשי המלחמה וחמשה אנשים מראי פני-המלך אשר נמצאו בעיר ואת הספר שר הצבא המצבא את-עם הארץ וששים איש מעם הארץ הנמצאים בעיר.
מלב	כה	20	ויקח אתם נבוזראדן רב-טבחים וילך אתם על-מלך בבל רבלתה.
מלב	כה	21	ויך אתם מלך בבל וימיתם ברבלה בארץ חמת ויגל יהודה מעל אדמתו.
מלב	כה	22	והעם הנשאר בארץ יהודה אשר השאיר נבוכדנאצר מלך בבל ויפקד עליהם את-גדליהו בן-אחיקם בן-שפן.
מלב	כה	23	וישמעו כל-שרי החילים המה והאנשים כי-הפקיד מלך-בבל את-גדליהו ויבאו אל-גדליהו המצפה וישמעאל בן-נתניה ויוחנן בן-קרח ושריה בן-תנחמת הנטפתי ויאזניהו בן-המעכתי המה ואנשיהם.
מלב	כה	24	וישבע להם גדליהו ולאנשיהם ויאמר להם אל-תיראו מעבדי הכשדים שבו בארץ ועבדו את-מלך בבל ויטב לכם.</P>
מלב	כה	25	ויהי בחדש השביעי בא ישמעאל בן-נתניה בן-אלישמע מזרע המלוכה ועשרה אנשים אתו ויכו את-גדליהו וימת ואת-היהודים ואת-הכשדים אשר-היו אתו במצפה.
מלב	כה	26	ויקמו כל-העם מקטן ועד-גדול ושרי החילים ויבאו מצרים כי יראו מפני כשדים.</P>
מלב	כה	27	ויהי בשלשים ושבע שנה לגלות יהויכין מלך-יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את-ראש יהויכין מלך-יהודה מבית כלא.
מלב	כה	28	וידבר אתו טבות ויתן את-כסאו מעל כסא המלכים אשר אתו בבבל.
מלב	כה	29	ושנא את בגדי כלאו ואכל לחם תמיד לפניו כל-ימי חייו.
מלב	כה	30	וארחתו ארחת תמיד נתנה-לו מאת המלך דבר-יום ביומו כל ימי חיו.</P>
מלכ	א	1	משא דבר-יהוה אל-ישראל ביד מלאכי.
מלכ	א	2	אהבתי אתכם אמר יהוה ואמרתם במה אהבתנו הלוא-אח עשו ליעקב נאם-יהוה ואהב את-יעקב.
מלכ	א	3	ואת-עשו שנאתי ואשים את-הריו שממה ואת-נחלתו לתנות מדבר.
מלכ	א	4	כי-תאמר אדום רששנו ונשוב ונבנה חרבות כה אמר יהוה צבאות המה יבנו ואני אהרוס וקראו להם גבול רשעה והעם אשר-זעם יהוה עד-עולם.
מלכ	א	5	ועיניכם תראינה ואתם תאמרו יגדל יהוה מעל לגבול ישראל.
מלכ	א	6	בן יכבד אב ועבד אדניו ואם-אב אני איה כבודי ואם-אדונים אני איה מוראי אמר יהוה צבאות לכם הכהנים בוזי שמי ואמרתם במה בזינו את-שמך.
מלכ	א	7	מגישים על-מזבחי לחם מגאל ואמרתם במה גאלנוך באמרכם שלחן יהוה נבזה הוא.
מלכ	א	8	וכי-תגשון עור לזבח אין רע וכי תגישו פסח וחלה אין רע הקריבהו נא לפחתך הירצך או הישא פניך אמר יהוה צבאות.
מלכ	א	9	ועתה חלו-נא פני-אל ויחננו מידכם היתה זאת הישא מכם פנים אמר יהוה צבאות.
מלכ	א	10	מי גם-בכם ויסגר דלתים ולא-תאירו מזבחי חנם אין-לי חפץ בכם אמר יהוה צבאות ומנחה לא-ארצה מידכם.
מלכ	א	11	כי ממזרח-שמש ועד-מבואו גדול שמי בגוים ובכל-מקום מקטר מגש לשמי ומנחה טהורה כי-גדול שמי בגוים אמר יהוה צבאות.
מלכ	א	12	ואתם מחללים אותו באמרכם שלחן אדני מגאל הוא וניבו נבזה אכלו.
מלכ	א	13	ואמרתם הנה מתלאה והפחתם אותו אמר יהוה צבאות והבאתם גזול ואת-הפסח ואת-החולה והבאתם את-המנחה הארצה אותה מידכם אמר יהוה.</P>
מלכ	א	14	וארור נוכל ויש בעדרו זכר ונדר וזבח משחת לאדני כי מלך גדול אני אמר יהוה צבאות ושמי נורא בגוים.</P>
מלכ	ב	1	ועתה אליכם המצוה הזאת הכהנים.
מלכ	ב	2	אם-לא תשמעו ואם-לא תשימו על-לב לתת כבוד לשמי אמר יהוה צבאות ושלחתי בכם את-המארה וארותי את-ברכותיכם וגם ארותיה כי אינכם שמים על-לב.
מלכ	ב	3	הנני גער לכם את-הזרע וזריתי פרש על-פניכם פרש חגיכם ונשא אתכם אליו.
מלכ	ב	4	וידעתם כי שלחתי אליכם את המצוה הזאת להיות בריתי את-לוי אמר יהוה צבאות.
מלכ	ב	5	בריתי היתה אתו החיים והשלום ואתנם-לו מורא וייראני ומפני שמי נחת הוא.
מלכ	ב	6	תורת אמת היתה בפיהו ועולה לא-נמצא בשפתיו בשלום ובמישור הלך אתי ורבים השיב מעון.
מלכ	ב	7	כי-שפתי כהן ישמרו-דעת ותורה יבקשו מפיהו כי מלאך יהוה-צבאות הוא.
מלכ	ב	8	ואתם סרתם מן-הדרך הכשלתם רבים בתורה שחתם ברית הלוי אמר יהוה צבאות.
מלכ	ב	9	וגם-אני נתתי אתכם נבזים ושפלים לכל-העם כפי אשר אינכם שמרים את-דרכי ונשאים פנים בתורה.</P>
מלכ	ב	10	הלוא אב אחד לכלנו הלוא אל אחד בראנו מדוע נבגד איש באחיו לחלל ברית אבתינו.
מלכ	ב	11	בגדה יהודה ותועבה נעשתה בישראל ובירושלם כי חלל יהודה קדש יהוה אשר אהב ובעל בת-אל נכר.
מלכ	ב	12	יכרת יהוה לאיש אשר יעשנה ער וענה מאהלי יעקב ומגיש מנחה ליהוה צבאות.</P>
מלכ	ב	13	וזאת שנית תעשו כסות דמעה את-מזבח יהוה בכי ואנקה מאין עוד פנות אל-המנחה ולקחת רצון מידכם.
מלכ	ב	14	ואמרתם על-מה על כי-יהוה העיד בינך ובין אשת נעוריך אשר אתה בגדתה בה והיא חברתך ואשת בריתך.
מלכ	ב	15	ולא-אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל-יבגד.
מלכ	ב	16	כי-שנא שלח אמר יהוה אלהי ישראל וכסה חמס על-לבושו אמר יהוה צבאות ונשמרתם ברוחכם ולא תבגדו.</P>
מלכ	ב	17	הוגעתם יהוה בדבריכם ואמרתם במה הוגענו באמרכם כל-עשה רע טוב בעיני יהוה ובהם הוא חפץ או איה אלהי המשפט.</P>
מלכ	ג	1	הנני שלח מלאכי ופנה-דרך לפני ופתאם יבוא אל-היכלו האדון אשר-אתם מבקשים ומלאך הברית אשר-אתם חפצים הנה-בא אמר יהוה צבאות.
מלכ	ג	2	ומי מכלכל את-יום בואו ומי העמד בהראותו כי-הוא כאש מצרף וכברית מכבסים.
מלכ	ג	3	וישב מצרף ומטהר כסף וטהר את-בני-לוי וזקק אתם כזהב וככסף והיו ליהוה מגישי מנחה בצדקה.
מלכ	ג	4	וערבה ליהוה מנחת יהודה וירושלם כימי עולם וכשנים קדמניות.
מלכ	ג	5	וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר-שכיר אלמנה ויתום ומטי-גר ולא יראוני אמר יהוה צבאות.
מלכ	ג	6	כי אני יהוה לא שניתי ואתם בני-יעקב לא כליתם.
מלכ	ג	7	למימי אבתיכם סרתם מחקי ולא שמרתם שובו אלי ואשובה אליכם אמר יהוה צבאות ואמרתם במה נשוב.
מלכ	ג	8	היקבע אדם אלהים כי אתם קבעים אתי ואמרתם במה קבענוך המעשר והתרומה.
מלכ	ג	9	במארה אתם נארים ואתי אתם קבעים הגוי כלו.
מלכ	ג	10	הביאו את-כל-המעשר אל-בית האוצר ויהי טרף בביתי ובחנוני נא בזאת אמר יהוה צבאות אם-לא אפתח לכם את ארבות השמים והריקתי לכם ברכה עד-בלי-די.
מלכ	ג	11	וגערתי לכם באכל ולא-ישחת לכם את-פרי האדמה ולא-תשכל לכם הגפן בשדה אמר יהוה צבאות.
מלכ	ג	12	ואשרו אתכם כל-הגוים כי-תהיו אתם ארץ חפץ אמר יהוה צבאות.</P>
מלכ	ג	13	חזקו עלי דבריכם אמר יהוה ואמרתם מה-נדברנו עליך.
מלכ	ג	14	אמרתם שוא עבד אלהים ומה-בצע כי שמרנו משמרתו וכי הלכנו קדרנית מפני יהוה צבאות.
מלכ	ג	15	ועתה אנחנו מאשרים זדים גם-נבנו עשי רשעה גם בחנו אלהים וימלטו.
מלכ	ג	16	אז נדברו יראי יהוה איש את-רעהו ויקשב יהוה וישמע ויכתב ספר זכרון לפניו ליראי יהוה ולחשבי שמו.
מלכ	ג	17	והיו לי אמר יהוה צבאות ליום אשר אני עשה סגלה וחמלתי עליהם כאשר יחמל איש על-בנו העבד אתו.
מלכ	ג	18	ושבתם וראיתם בין צדיק לרשע בין עבד אלהים לאשר לא עבדו.</P>
מלכ	ג	19	כי-הנה היום בא בער כתנור והיו כל-זדים וכל-עשה רשעה קש ולהט אתם היום הבא אמר יהוה צבאות אשר לא-יעזב להם שרש וענף.
מלכ	ג	20	וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק.
מלכ	ג	21	ועסותם רשעים כי-יהיו אפר תחת כפות רגליכם ביום אשר אני עשה אמר יהוה צבאות.</P>
מלכ	ג	22	זכרו תורת משה עבדי אשר צויתי אותו בחרב על-כל-ישראל חקים ומשפטים.
מלכ	ג	23	הנה אנכי שלח לכם את אליה הנביא לפני בוא יום יהוה הגדול והנורא.
מלכ	ג	24	והשיב לב-אבות על-בנים ולב בנים על-אבותם פן-אבוא והכיתי את-הארץ חרם.</P>
משל	א	1	משלי שלמה בן-דוד מלך ישראל.<BR>
משל	א	2	לדעת חכמה ומוסר להבין אמרי בינה.<BR>
משל	א	3	לקחת מוסר השכל צדק ומשפט ומישרים.<BR>
משל	א	4	לתת לפתאים ערמה לנער דעת ומזמה.<BR>
משל	א	5	ישמע חכם ויוסף לקח ונבון תחבלות יקנה.<BR>
משל	א	6	להבין משל ומליצה דברי חכמים וחידתם.<BR>
משל	א	7	יראת יהוה ראשית דעת חכמה ומוסר אוילים בזו.</P>
משל	א	8	שמע בני מוסר אביך ואל-תטש תורת אמך.<BR>
משל	א	9	כי לוית חן הם לראשך וענקים לגרגרתיך.<BR>
משל	א	10	בני אם-יפתוך חטאים אל-תבא.<BR>
משל	א	11	אם-יאמרו לכה אתנו נארבה לדם נצפנה לנקי חנם.<BR>
משל	א	12	נבלעם כשאול חיים ותמימים כיורדי בור.<BR>
משל	א	13	כל-הון יקר נמצא נמלא בתינו שלל.<BR>
משל	א	14	גורלך תפיל בתוכנו כיס אחד יהיה לכלנו.<BR>
משל	א	15	בני אל-תלך בדרך אתם מנע רגלך מנתיבתם.<BR>
משל	א	16	כי רגליהם לרע ירוצו וימהרו לשפך-דם.<BR>
משל	א	17	כי-חנם מזרה הרשת בעיני כל-בעל כנף.<BR>
משל	א	18	והם לדמם יארבו יצפנו לנפשתם.<BR>
משל	א	19	כן ארחות כל-בצע בצע את-נפש בעליו יקח.<BR>
משל	א	20	חכמות בחוץ תרנה ברחבות תתן קולה.<BR>
משל	א	21	בראש המיות תקרא בפתחי שערים בעיר אמריה תאמר.<BR>
משל	א	22	עד-מתי פתים תאהבו פתי ולצים לצון חמדו להם וכסילים ישנאו-דעת.<BR>
משל	א	23	תשובו לתוכחתי הנה אביעה לכם רוחי אודיעה דברי אתכם.<BR>
משל	א	24	יען קראתי ותמאנו נטיתי ידי ואין מקשיב.<BR>
משל	א	25	ותפרעו כל-עצתי ותוכחתי לא אביתם.<BR>
משל	א	26	גם-אני באידכם אשחק אלעג בבא פחדכם.<BR>
משל	א	27	בבא כשאוה פחדכם ואידכם כסופה יאתה בבא עליכם צרה וצוקה.<BR>
משל	א	28	אז יקראנני ולא אענה ישחרנני ולא ימצאנני.<BR>
משל	א	29	תחת כי-שנאו דעת ויראת יהוה לא בחרו.<BR>
משל	א	30	לא-אבו לעצתי נאצו כל-תוכחתי.<BR>
משל	א	31	ויאכלו מפרי דרכם וממעצתיהם ישבעו.<BR>
משל	א	32	כי משובת פתים תהרגם ושלות כסילים תאבדם.<BR>
משל	א	33	ושמע לי ישכן-בטח ושאנן מפחד רעה.</P>
משל	ב	1	בני אם-תקח אמרי ומצותי תצפן אתך.<BR>
משל	ב	2	להקשיב לחכמה אזנך תטה לבך לתבונה.<BR>
משל	ב	3	כי אם לבינה תקרא לתבונה תתן קולך.<BR>
משל	ב	4	אם-תבקשנה ככסף וכמטמונים תחפשנה.<BR>
משל	ב	5	אז תבין יראת יהוה ודעת אלהים תמצא.<BR>
משל	ב	6	כי-יהוה יתן חכמה מפיו דעת ותבונה.<BR>
משל	ב	7	וצפן לישרים תושיה מגן להלכי תם.<BR>
משל	ב	8	לנצר ארחות משפט ודרך חסידו ישמר.<BR>
משל	ב	9	אז תבין צדק ומשפט ומישרים כל-מעגל-טוב.<BR>
משל	ב	10	כי-תבוא חכמה בלבך ודעת לנפשך ינעם.<BR>
משל	ב	11	מזמה תשמר עליך תבונה תנצרכה.<BR>
משל	ב	12	להצילך מדרך רע מאיש מדבר תהפכות.<BR>
משל	ב	13	העזבים ארחות ישר ללכת בדרכי-חשך.<BR>
משל	ב	14	השמחים לעשות רע יגילו בתהפכות רע.<BR>
משל	ב	15	אשר ארחתיהם עקשים ונלוזים במעגלותם.<BR>
משל	ב	16	להצילך מאשה זרה מנכריה אמריה החליקה.<BR>
משל	ב	17	העזבת אלוף נעוריה ואת-ברית אלהיה שכחה.<BR>
משל	ב	18	כי שחה אל-מות ביתה ואל-רפאים מעגלתיה.<BR>
משל	ב	19	כל-באיה לא ישובון ולא-ישיגו ארחות חיים.<BR>
משל	ב	20	למען תלך בדרך טובים וארחות צדיקים תשמר.<BR>
משל	ב	21	כי-ישרים ישכנו-ארץ ותמימים יותרו בה.<BR>
משל	ב	22	ורשעים מארץ יכרתו ובוגדים יסחו ממנה.</P>
משל	ג	1	בני תורתי אל-תשכח ומצותי יצר לבך.<BR>
משל	ג	2	כי ארך ימים ושנות חיים ושלום יוסיפו לך.<BR>
משל	ג	3	חסד ואמת אל-יעזבך קשרם על-גרגרותיך כתבם על-לוח לבך.<BR>
משל	ג	4	ומצא-חן ושכל-טוב בעיני אלהים ואדם.<BR>
משל	ג	5	בטח אל-יהוה בכל-לבך ואל-בינתך אל-תשען.<BR>
משל	ג	6	בכל-דרכיך דעהו והוא יישר ארחתיך.<BR>
משל	ג	7	אל-תהי חכם בעיניך ירא את-יהוה וסור מרע.<BR>
משל	ג	8	רפאות תהי לשרך ושקוי לעצמותיך.<BR>
משל	ג	9	כבד את-יהוה מהונך ומראשית כל-תבואתך.<BR>
משל	ג	10	וימלאו אסמיך שבע ותירוש יקביך יפרצו.<BR>
משל	ג	11	מוסר יהוה בני אל-תמאס ואל-תקץ בתוכחתו.<BR>
משל	ג	12	כי את אשר יאהב יהוה יוכיח וכאב את-בן ירצה.<BR>
משל	ג	13	אשרי אדם מצא חכמה ואדם יפיק תבונה.<BR>
משל	ג	14	כי טוב סחרה מסחר-כסף ומחרוץ תבואתה.<BR>
משל	ג	15	יקרה היא מפניים וכל-חפציך לא ישוו-בה.<BR>
משל	ג	16	ארך ימים בימינה בשמאולה עשר וכבוד.<BR>
משל	ג	17	דרכיה דרכי-נעם וכל-נתיבותיה שלום.<BR>
משל	ג	18	עץ-חיים היא למחזיקים בה ותמכיה מאשר.</P>
משל	ג	19	יהוה בחכמה יסד-ארץ כונן שמים בתבונה.<BR>
משל	ג	20	בדעתו תהומות נבקעו ושחקים ירעפו-טל.<BR>
משל	ג	21	בני אל-ילזו מעיניך נצר תשיה ומזמה.<BR>
משל	ג	22	ויהיו חיים לנפשך וחן לגרגרתיך.<BR>
משל	ג	23	אז תלך לבטח דרכך ורגלך לא תגוף.<BR>
משל	ג	24	אם-תשכב לא-תפחד ושכבת וערבה שנתך.<BR>
משל	ג	25	אל-תירא מפחד פתאם ומשאת רשעים כי תבא.<BR>
משל	ג	26	כי-יהוה יהיה בכסלך ושמר רגלך מלכד.<BR>
משל	ג	27	אל-תמנע-טוב מבעליו בהיות לאל ידיך לעשות.<BR>
משל	ג	28	אל-תאמר לרעיך לך ושוב ומחר אתן ויש אתך.<BR>
משל	ג	29	אל-תחרש על-רעך רעה והוא-יושב לבטח אתך.<BR>
משל	ג	30	אל-תרוב עם-אדם חנם אם-לא גמלך רעה.<BR>
משל	ג	31	אל-תקנא באיש חמס ואל-תבחר בכל-דרכיו.<BR>
משל	ג	32	כי תועבת יהוה נלוז ואת-ישרים סודו.<BR>
משל	ג	33	מארת יהוה בבית רשע ונוה צדיקים יברך.<BR>
משל	ג	34	אם-ללצים הוא-יליץ ולעניים יתן-חן.<BR>
משל	ג	35	כבוד חכמים ינחלו וכסילים מרים קלון.</P>
משל	ד	1	שמעו בנים מוסר אב והקשיבו לדעת בינה.<BR>
משל	ד	2	כי לקח טוב נתתי לכם תורתי אל-תעזבו.<BR>
משל	ד	3	כי-בן הייתי לאבי רך ויחיד לפני אמי.<BR>
משל	ד	4	וירני ויאמר לי יתמך-דברי לבך שמר מצותי וחיה.<BR>
משל	ד	5	קנה חכמה קנה בינה אל-תשכח ואל-תט מאמרי-פי.<BR>
משל	ד	6	אל-תעזבה ותשמרך אהבה ותצרך.<BR>
משל	ד	7	ראשית חכמה קנה חכמה ובכל-קנינך קנה בינה.<BR>
משל	ד	8	סלסלה ותרוממך תכבדך כי תחבקנה.<BR>
משל	ד	9	תתן לראשך לוית-חן עטרת תפארת תמגנך.<BR>
משל	ד	10	שמע בני וקח אמרי וירבו לך שנות חיים.<BR>
משל	ד	11	בדרך חכמה הרתיך הדרכתיך במעגלי-ישר.<BR>
משל	ד	12	בלכתך לא-יצר צעדך ואם-תרוץ לא תכשל.<BR>
משל	ד	13	החזק במוסר אל-תרף נצרה כי-היא חייך.<BR>
משל	ד	14	בארח רשעים אל-תבא ואל-תאשר בדרך רעים.<BR>
משל	ד	15	פרעהו אל-תעבר-בו שטה מעליו ועבור.<BR>
משל	ד	16	כי לא ישנו אם-לא ירעו ונגזלה שנתם אם-לא יכשולו.<BR>
משל	ד	17	כי לחמו לחם רשע ויין חמסים ישתו.<BR>
משל	ד	18	וארח צדיקים כאור נגה הולך ואור עד-נכון היום.<BR>
משל	ד	19	דרך רשעים כאפלה לא ידעו במה יכשלו.</P>
משל	ד	20	בני לדברי הקשיבה לאמרי הט-אזנך.<BR>
משל	ד	21	אל-יליזו מעיניך שמרם בתוך לבבך.<BR>
משל	ד	22	כי-חיים הם למצאיהם ולכל-בשרו מרפא.<BR>
משל	ד	23	מכל-משמר נצר לבך כי-ממנו תוצאות חיים.<BR>
משל	ד	24	הסר ממך עקשות פה ולזות שפתים הרחק ממך.<BR>
משל	ד	25	עיניך לנכח יביטו ועפעפיך יישרו נגדך.<BR>
משל	ד	26	פלס מעגל רגלך וכל-דרכיך יכנו.<BR>
משל	ד	27	אל-תט-ימין ושמאול הסר רגלך מרע.</P>
משל	ה	1	בני לחכמתי הקשיבה לתבונתי הט-אזנך.<BR>
משל	ה	2	לשמר מזמות ודעת שפתיך ינצרו.<BR>
משל	ה	3	כי נפת תטפנה שפתי זרה וחלק משמן חכה.<BR>
משל	ה	4	ואחריתה מרה כלענה חדה כחרב פיות.<BR>
משל	ה	5	רגליה ירדות מות שאול צעדיה יתמכו.<BR>
משל	ה	6	ארח חיים פן-תפלס נעו מעגלתיה לא תדע.</P>
משל	ה	7	ועתה בנים שמעו-לי ואל-תסורו מאמרי-פי.<BR>
משל	ה	8	הרחק מעליה דרכך ואל-תקרב אל-פתח ביתה.<BR>
משל	ה	9	פן-תתן לאחרים הודך ושנתיך לאכזרי.<BR>
משל	ה	10	פן-ישבעו זרים כחך ועצביך בבית נכרי.<BR>
משל	ה	11	ונהמת באחריתך בכלות בשרך ושארך.<BR>
משל	ה	12	ואמרת איך שנאתי מוסר ותוכחת נאץ לבי.<BR>
משל	ה	13	ולא-שמעתי בקול מורי ולמלמדי לא-הטיתי אזני.<BR>
משל	ה	14	כמעט הייתי בכל-רע בתוך קהל ועדה.<BR>
משל	ה	15	שתה-מים מבורך ונזלים מתוך בארך.<BR>
משל	ה	16	יפוצו מעינתיך חוצה ברחבות פלגי-מים.<BR>
משל	ה	17	יהיו-לך לבדך ואין לזרים אתך.<BR>
משל	ה	18	יהי-מקורך ברוך ושמח מאשת נעורך.<BR>
משל	ה	19	אילת אהבים ויעלת-חן דדיה ירוך בכל-עת באהבתה תשגה תמיד.<BR>
משל	ה	20	ולמה תשגה בני בזרה ותחבק חק נכריה.<BR>
משל	ה	21	כי נכח עיני יהוה דרכי-איש וכל-מעגלתיו מפלס.<BR>
משל	ה	22	עוונותיו ילכדנו את-הרשע ובחבלי חטאתו יתמך.<BR>
משל	ה	23	הוא ימות באין מוסר וברב אולתו ישגה.</P>
משל	ו	1	בני אם-ערבת לרעך תקעת לזר כפיך.<BR>
משל	ו	2	נוקשת באמרי-פיך נלכדת באמרי-פיך.<BR>
משל	ו	3	עשה זאת אפוא בני והנצל כי באת בכף-רעך לך התרפס ורהב רעיך.<BR>
משל	ו	4	אל-תתן שנה לעיניך ותנומה לעפעפיך.<BR>
משל	ו	5	הנצל כצבי מיד וכצפור מיד יקוש.</P>
משל	ו	6	לך-אל-נמלה עצל ראה דרכיה וחכם.<BR>
משל	ו	7	אשר אין-לה קצין שטר ומשל.<BR>
משל	ו	8	תכין בקיץ לחמה אגרה בקציר מאכלה.<BR>
משל	ו	9	עד-מתי עצל תשכב מתי תקום משנתך.<BR>
משל	ו	10	מעט שנות מעט תנומות מעט חבק ידים לשכב.<BR>
משל	ו	11	ובא-כמהלך ראשך ומחסרך כאיש מגן.</P>
משל	ו	12	אדם בליעל איש און הולך עקשות פה.<BR>
משל	ו	13	קרץ בעינו מלל ברגלו מרה באצבעתיו.<BR>
משל	ו	14	תהפכות בלבו חרש רע בכל-עת מדנים ישלח.<BR>
משל	ו	15	על-כן פתאם יבוא אידו פתע ישבר ואין מרפא.</P>
משל	ו	16	שש-הנה שנא יהוה ושבע תועבות נפשו.<BR>
משל	ו	17	עינים רמות לשון שקר וידים שפכות דם-נקי.<BR>
משל	ו	18	לב חרש מחשבות און רגלים ממהרות לרוץ לרעה.<BR>
משל	ו	19	יפיח כזבים עד שקר ומשלח מדנים בין אחים.</P>
משל	ו	20	נצר בני מצות אביך ואל-תטש תורת אמך.<BR>
משל	ו	21	קשרם על-לבך תמיד ענדם על-גרגרתך.<BR>
משל	ו	22	בהתהלכך תנחה אתך בשכבך תשמר עליך והקיצות היא תשיחך.<BR>
משל	ו	23	כי נר מצוה ותורה אור ודרך חיים תוכחות מוסר.<BR>
משל	ו	24	לשמרך מאשת רע מחלקת לשון נכריה.<BR>
משל	ו	25	אל-תחמד יפיה בלבבך ואל-תקחך בעפעפיה.<BR>
משל	ו	26	כי בעד-אשה זונה עד-ככר לחם ואשת איש נפש יקרה תצוד.</P>
משל	ו	27	היחתה איש אש בחיקו ובגדיו לא תשרפנה.<BR>
משל	ו	28	אם-יהלך איש על-הגחלים ורגליו לא תכוינה.<BR>
משל	ו	29	כן הבא אל-אשת רעהו לא ינקה כל-הנגע בה.<BR>
משל	ו	30	לא-יבוזו לגנב כי יגנוב למלא נפשו כי ירעב.<BR>
משל	ו	31	ונמצא ישלם שבעתים את-כל-הון ביתו יתן.<BR>
משל	ו	32	נאף אשה חסר-לב משחית נפשו הוא יעשנה.<BR>
משל	ו	33	נגע-וקלון ימצא וחרפתו לא תמחה.<BR>
משל	ו	34	כי-קנאה חמת-גבר ולא-יחמול ביום נקם.<BR>
משל	ו	35	לא-ישא פני כל-כפר ולא-יאבה כי תרבה-שחד.</P>
משל	ז	1	בני שמר אמרי ומצותי תצפן אתך.<BR>
משל	ז	2	שמר מצותי וחיה ותורתי כאישון עיניך.<BR>
משל	ז	3	קשרם על-אצבעתיך כתבם על-לוח לבך.<BR>
משל	ז	4	אמר לחכמה אחתי את ומדע לבינה תקרא.<BR>
משל	ז	5	לשמרך מאשה זרה מנכריה אמריה החליקה.<BR>
משל	ז	6	כי בחלון ביתי בעד אשנבי נשקפתי.<BR>
משל	ז	7	וארא בפתאים אבינה בבנים נער חסר-לב.<BR>
משל	ז	8	עבר בשוק אצל פנה ודרך ביתה יצעד.<BR>
משל	ז	9	בנשף-בערב יום באישון לילה ואפלה.<BR>
משל	ז	10	והנה אשה לקראתו שית זונה ונצרת לב.<BR>
משל	ז	11	המיה היא וסררת בביתה לא-ישכנו רגליה.<BR>
משל	ז	12	פעם בחוץ פעם ברחבות ואצל כל-פנה תארב.<BR>
משל	ז	13	והחזיקה בו ונשקה-לו העזה פניה ותאמר לו.<BR>
משל	ז	14	זבחי שלמים עלי היום שלמתי נדרי.<BR>
משל	ז	15	על-כן יצאתי לקראתך לשחר פניך ואמצאך.<BR>
משל	ז	16	מרבדים רבדתי ערשי חטבות אטון מצרים.<BR>
משל	ז	17	נפתי משכבי מר אהלים וקנמון.<BR>
משל	ז	18	לכה נרוה דדים עד-הבקר נתעלסה באהבים.<BR>
משל	ז	19	כי אין האיש בביתו הלך בדרך מרחוק.<BR>
משל	ז	20	צרור-הכסף לקח בידו ליום הכסא יבא ביתו.<BR>
משל	ז	21	הטתו ברב לקחה בחלק שפתיה תדיחנו.<BR>
משל	ז	22	הולך אחריה פתאם כשור אל-טבח יבוא וכעכס אל-מוסר אויל.<BR>
משל	ז	23	עד יפלח חץ כבדו כמהר צפור אל-פח ולא-ידע כי-בנפשו הוא.<BR>
משל	ז	24	ועתה בנים שמעו-לי והקשיבו לאמרי-פי.<BR>
משל	ז	25	אל-ישט אל-דרכיה לבך אל-תתע בנתיבותיה.<BR>
משל	ז	26	כי-רבים חללים הפילה ועצמים כל-הרגיה.<BR>
משל	ז	27	דרכי שאול ביתה ירדות אל-חדרי-מות.</P>
משל	ח	1	הלא-חכמה תקרא ותבונה תתן קולה.<BR>
משל	ח	2	בראש-מרומים עלי-דרך בית נתיבות נצבה.<BR>
משל	ח	3	ליד-שערים לפי-קרת מבוא פתחים תרנה.<BR>
משל	ח	4	אליכם אישים אקרא וקולי אל-בני אדם.<BR>
משל	ח	5	הבינו פתאים ערמה וכסילים הבינו לב.<BR>
משל	ח	6	שמעו כי-נגידים אדבר ומפתח שפתי מישרים.<BR>
משל	ח	7	כי-אמת יהגה חכי ותועבת שפתי רשע.<BR>
משל	ח	8	בצדק כל-אמרי-פי אין בהם נפתל ועקש.<BR>
משל	ח	9	כלם נכחים למבין וישרים למצאי דעת.<BR>
משל	ח	10	קחו-מוסרי ואל-כסף ודעת מחרוץ נבחר.<BR>
משל	ח	11	כי-טובה חכמה מפנינים וכל-חפצים לא ישוו-בה.<BR>
משל	ח	12	אני-חכמה שכנתי ערמה ודעת מזמות אמצא.<BR>
משל	ח	13	יראת יהוה שנאת רע גאה וגאון ודרך רע ופי תהפכות שנאתי.<BR>
משל	ח	14	לי-עצה ותושיה אני בינה לי גבורה.<BR>
משל	ח	15	בי מלכים ימלכו ורוזנים יחקקו צדק.<BR>
משל	ח	16	בי שרים ישרו ונדיבים כל-שפטי צדק.<BR>
משל	ח	17	אני אהביה אהב ומשחרי ימצאנני.<BR>
משל	ח	18	עשר-וכבוד אתי הון עתק וצדקה.<BR>
משל	ח	19	טוב פריי מחרוץ ומפז ותבואתי מכסף נבחר.<BR>
משל	ח	20	בארח-צדקה אהלך בתוך נתיבות משפט.<BR>
משל	ח	21	להנחיל אהבי יש ואצרתיהם אמלא.<BR>
משל	ח	22	יהוה קנני ראשית דרכו קדם מפעליו מאז.<BR>
משל	ח	23	מעולם נסכתי מראש מקדמי-ארץ.<BR>
משל	ח	24	באין-תהמות חוללתי באין מעינות נכבדי-מים.<BR>
משל	ח	25	בטרם הרים הטבעו לפני גבעות חוללתי.<BR>
משל	ח	26	עד-לא עשה ארץ וחוצות וראש עפרות תבל.<BR>
משל	ח	27	בהכינו שמים שם אני בחוקו חוג על-פני תהום.<BR>
משל	ח	28	באמצו שחקים ממעל בעזוז עינות תהום.<BR>
משל	ח	29	בשומו לים חקו ומים לא יעברו-פיו בחוקו מוסדי ארץ.<BR>
משל	ח	30	ואהיה אצלו אמון ואהיה שעשעים יום יום משחקת לפניו בכל-עת.<BR>
משל	ח	31	משחקת בתבל ארצו ושעשעי את-בני אדם.</P>
משל	ח	32	ועתה בנים שמעו-לי ואשרי דרכי ישמרו.<BR>
משל	ח	33	שמעו מוסר וחכמו ואל-תפרעו.<BR>
משל	ח	34	אשרי אדם שמע לי לשקד על-דלתתי יום יום לשמר מזוזת פתחי.<BR>
משל	ח	35	כי מצאי מצאי חיים ויפק רצון מיהוה.<BR>
משל	ח	36	וחטאי חמס נפשו כל-משנאי אהבו מות.</P>
משל	ט	1	חכמות בנתה ביתה חצבה עמודיה שבעה.<BR>
משל	ט	2	טבחה טבחה מסכה יינה אף ערכה שלחנה.<BR>
משל	ט	3	שלחה נערתיה תקרא על-גפי מרמי קרת.<BR>
משל	ט	4	מי-פתי יסר הנה חסר-לב אמרה לו.<BR>
משל	ט	5	לכו לחמו בלחמי ושתו ביין מסכתי.<BR>
משל	ט	6	עזבו פתאים וחיו ואשרו בדרך בינה.<BR>
משל	ט	7	יסר לץ לקח לו קלון ומוכיח לרשע מומו.<BR>
משל	ט	8	אל-תוכח לץ פן-ישנאך הוכח לחכם ויאהבך.<BR>
משל	ט	9	תן לחכם ויחכם-עוד הודע לצדיק ויוסף לקח.<BR>
משל	ט	10	תחלת חכמה יראת יהוה ודעת קדשים בינה.<BR>
משל	ט	11	כי-בי ירבו ימיך ויוסיפו לך שנות חיים.<BR>
משל	ט	12	אם-חכמת חכמת לך ולצת לבדך תשא.<BR>
משל	ט	13	אשת כסילות המיה פתיות ובל-ידעה מה.<BR>
משל	ט	14	וישבה לפתח ביתה על-כסא מרמי קרת.<BR>
משל	ט	15	לקרא לעברי-דרך המישרים ארחותם.<BR>
משל	ט	16	מי-פתי יסר הנה וחסר-לב ואמרה לו.<BR>
משל	ט	17	מים-גנובים ימתקו ולחם סתרים ינעם.<BR>
משל	ט	18	ולא-ידע כי-רפאים שם בעמקי שאול קראיה.</P>
משל	טו	1	מענה-רך ישיב חמה ודבר-עצב יעלה-אף.<BR>
משל	טו	2	לשון חכמים תיטיב דעת ופי כסילים יביע אולת.<BR>
משל	טו	3	בכל-מקום עיני יהוה צפות רעים וטובים.<BR>
משל	טו	4	מרפא לשון עץ חיים וסלף בה שבר ברוח.<BR>
משל	טו	5	אויל ינאץ מוסר אביו ושמר תוכחת יערם.<BR>
משל	טו	6	בית צדיק חסן רב ובתבואת רשע נעכרת.<BR>
משל	טו	7	שפתי חכמים יזרו דעת ולב כסילים לא-כן.<BR>
משל	טו	8	זבח רשעים תועבת יהוה ותפלת ישרים רצונו.<BR>
משל	טו	9	תועבת יהוה דרך רשע ומרדף צדקה יאהב.<BR>
משל	טו	10	מוסר רע לעזב ארח שונא תוכחת ימות.<BR>
משל	טו	11	שאול ואבדון נגד יהוה אף כי-לבות בני-אדם.<BR>
משל	טו	12	לא יאהב-לץ הוכח לו אל-חכמים לא ילך.<BR>
משל	טו	13	לב שמח ייטב פנים ובעצבת-לב רוח נכאה.<BR>
משל	טו	14	לב נבון יבקש-דעת ופני כסילים ירעה אולת.<BR>
משל	טו	15	כל-ימי עני רעים וטוב-לב משתה תמיד.<BR>
משל	טו	16	טוב-מעט ביראת יהוה מאוצר רב ומהומה בו.<BR>
משל	טו	17	טוב ארחת ירק ואהבה-שם משור אבוס ושנאה-בו.<BR>
משל	טו	18	איש חמה יגרה מדון וארך אפים ישקיט ריב.<BR>
משל	טו	19	דרך עצל כמשכת חדק וארח ישרים סללה.<BR>
משל	טו	20	בן חכם ישמח-אב וכסיל אדם בוזה אמו.<BR>
משל	טו	21	אולת שמחה לחסר-לב ואיש תבונה יישר-לכת.<BR>
משל	טו	22	הפר מחשבות באין סוד וברב יועצים תקום.<BR>
משל	טו	23	שמחה לאיש במענה-פיו ודבר בעתו מה-טוב.<BR>
משל	טו	24	ארח חיים למעלה למשכיל למען סור משאול מטה.<BR>
משל	טו	25	בית גאים יסח יהוה ויצב גבול אלמנה.<BR>
משל	טו	26	תועבת יהוה מחשבות רע וטהרים אמרי-נעם.<BR>
משל	טו	27	עכר ביתו בוצע בצע ושונא מתנת יחיה.<BR>
משל	טו	28	לב צדיק יהגה לענות ופי רשעים יביע רעות.<BR>
משל	טו	29	רחוק יהוה מרשעים ותפלת צדיקים ישמע.<BR>
משל	טו	30	מאור-עינים ישמח-לב שמועה טובה תדשן-עצם.<BR>
משל	טו	31	אזן שמעת תוכחת חיים בקרב חכמים תלין.<BR>
משל	טו	32	פורע מוסר מואס נפשו ושומע תוכחת קונה לב.<BR>
משל	טו	33	יראת יהוה מוסר חכמה ולפני כבוד ענוה.</P>
משל	טז	1	לאדם מערכי-לב ומיהוה מענה לשון.<BR>
משל	טז	2	כל-דרכי-איש זך בעיניו ותכן רוחות יהוה.<BR>
משל	טז	3	גל אל-יהוה מעשיך ויכנו מחשבתיך.<BR>
משל	טז	4	כל פעל יהוה למענהו וגם-רשע ליום רעה.<BR>
משל	טז	5	תועבת יהוה כל-גבה-לב יד ליד לא ינקה.<BR>
משל	טז	6	בחסד ואמת יכפר עון וביראת יהוה סור מרע.<BR>
משל	טז	7	ברצות יהוה דרכי-איש גם-אויביו ישלם אתו.<BR>
משל	טז	8	טוב-מעט בצדקה מרב תבואות בלא משפט.<BR>
משל	טז	9	לב אדם יחשב דרכו ויהוה יכין צעדו.<BR>
משל	טז	10	קסם על-שפתי-מלך במשפט לא ימעל-פיו.<BR>
משל	טז	11	פלס ומאזני משפט ליהוה מעשהו כל-אבני-כיס.<BR>
משל	טז	12	תועבת מלכים עשות רשע כי בצדקה יכון כסא.<BR>
משל	טז	13	רצון מלכים שפתי-צדק ודבר ישרים יאהב.<BR>
משל	טז	14	חמת-מלך מלאכי-מות ואיש חכם יכפרנה.<BR>
משל	טז	15	באור-פני-מלך חיים ורצונו כעב מלקוש.<BR>
משל	טז	16	קנה-חכמה מה-טוב מחרוץ וקנות בינה נבחר מכסף.<BR>
משל	טז	17	מסלת ישרים סור מרע שמר נפשו נצר דרכו.<BR>
משל	טז	18	לפני-שבר גאון ולפני כשלון גבה רוח.<BR>
משל	טז	19	טוב שפל-רוח את-עניים מחלק שלל את-גאים.<BR>
משל	טז	20	משכיל על-דבר ימצא-טוב ובוטח ביהוה אשריו.<BR>
משל	טז	21	לחכם-לב יקרא נבון ומתק שפתים יסיף לקח.<BR>
משל	טז	22	מקור חיים שכל בעליו ומוסר אולים אולת.<BR>
משל	טז	23	לב חכם ישכיל פיהו ועל-שפתיו יסיף לקח.<BR>
משל	טז	24	צוף-דבש אמרי-נעם מתוק לנפש ומרפא לעצם.<BR>
משל	טז	25	יש דרך ישר לפני-איש ואחריתה דרכי-מות.<BR>
משל	טז	26	נפש עמל עמלה לו כי-אכף עליו פיהו.<BR>
משל	טז	27	איש בליעל כרה רעה ועל-שפתיו כאש צרבת.<BR>
משל	טז	28	איש תהפכות ישלח מדון ונרגן מפריד אלוף.<BR>
משל	טז	29	איש חמס יפתה רעהו והוליכו בדרך לא-טוב.<BR>
משל	טז	30	עצה עיניו לחשב תהפכות קרץ שפתיו כלה רעה.<BR>
משל	טז	31	עטרת תפארת שיבה בדרך צדקה תמצא.<BR>
משל	טז	32	טוב ארך אפים מגבור ומשל ברוחו מלכד עיר.<BR>
משל	טז	33	בחיק יוטל את-הגורל ומיהוה כל-משפטו.</P>
משל	י	1	משלי שלמה בן חכם ישמח-אב ובן כסיל תוגת אמו.<BR>
משל	י	2	לא-יועילו אוצרות רשע וצדקה תציל ממות.<BR>
משל	י	3	לא-ירעיב יהוה נפש צדיק והות רשעים יהדף.<BR>
משל	י	4	ראש עשה כף-רמיה ויד חרוצים תעשיר.<BR>
משל	י	5	אגר בקיץ בן משכיל נרדם בקציר בן מביש.<BR>
משל	י	6	ברכות לראש צדיק ופי רשעים יכסה חמס.<BR>
משל	י	7	זכר צדיק לברכה ושם רשעים ירקב.<BR>
משל	י	8	חכם-לב יקח מצות ואויל שפתים ילבט.<BR>
משל	י	9	הולך בתם ילך בטח ומעקש דרכיו יודע.<BR>
משל	י	10	קרץ עין יתן עצבת ואויל שפתים ילבט.<BR>
משל	י	11	מקור חיים פי צדיק ופי רשעים יכסה חמס.<BR>
משל	י	12	שנאה תעורר מדנים ועל כל-פשעים תכסה אהבה.<BR>
משל	י	13	בשפתי נבון תמצא חכמה ושבט לגו חסר-לב.<BR>
משל	י	14	חכמים יצפנו-דעת ופי-אויל מחתה קרבה.<BR>
משל	י	15	הון עשיר קרית עזו מחתת דלים רישם.<BR>
משל	י	16	פעלת צדיק לחיים תבואת רשע לחטאת.<BR>
משל	י	17	ארח לחיים שומר מוסר ועוזב תוכחת מתעה.<BR>
משל	י	18	מכסה שנאה שפתי-שקר ומוצא דבה הוא כסיל.<BR>
משל	י	19	ברב דברים לא יחדל-פשע וחשך שפתיו משכיל.<BR>
משל	י	20	כסף נבחר לשון צדיק לב רשעים כמעט.<BR>
משל	י	21	שפתי צדיק ירעו רבים ואוילים בחסר-לב ימותו.<BR>
משל	י	22	ברכת יהוה היא תעשיר ולא-יוסף עצב עמה.<BR>
משל	י	23	כשחוק לכסיל עשות זמה וחכמה לאיש תבונה.<BR>
משל	י	24	מגורת רשע היא תבואנו ותאות צדיקים יתן.<BR>
משל	י	25	כעבור סופה ואין רשע וצדיק יסוד עולם.<BR>
משל	י	26	כחמץ לשנים וכעשן לעינים כן העצל לשלחיו.<BR>
משל	י	27	יראת יהוה תוסיף ימים ושנות רשעים תקצרנה.<BR>
משל	י	28	תוחלת צדיקים שמחה ותקות רשעים תאבד.<BR>
משל	י	29	מעוז לתם דרך יהוה ומחתה לפעלי און.<BR>
משל	י	30	צדיק לעולם בל-ימוט ורשעים לא ישכנו-ארץ.<BR>
משל	י	31	פי-צדיק ינוב חכמה ולשון תהפכות תכרת.<BR>
משל	י	32	שפתי צדיק ידעון רצון ופי רשעים תהפכות.</P>
משל	יא	1	מאזני מרמה תועבת יהוה ואבן שלמה רצונו.<BR>
משל	יא	2	בא-זדון ויבא קלון ואת-צנועים חכמה.<BR>
משל	יא	3	תמת ישרים תנחם וסלף בוגדים ושדם.<BR>
משל	יא	4	לא-יועיל הון ביום עברה וצדקה תציל ממות.<BR>
משל	יא	5	צדקת תמים תישר דרכו וברשעתו יפל רשע.<BR>
משל	יא	6	צדקת ישרים תצילם ובהות בגדים ילכדו.<BR>
משל	יא	7	במות אדם רשע תאבד תקוה ותוחלת אונים אבדה.<BR>
משל	יא	8	צדיק מצרה נחלץ ויבא רשע תחתיו.<BR>
משל	יא	9	בפה חנף ישחת רעהו ובדעת צדיקים יחלצו.<BR>
משל	יא	10	בטוב צדיקים תעלץ קריה ובאבד רשעים רנה.<BR>
משל	יא	11	בברכת ישרים תרום קרת ובפי רשעים תהרס.<BR>
משל	יא	12	בז-לרעהו חסר-לב ואיש תבונות יחריש.<BR>
משל	יא	13	הולך רכיל מגלה-סוד ונאמן-רוח מכסה דבר.<BR>
משל	יא	14	באין תחבלות יפל-עם ותשועה ברב יועץ.<BR>
משל	יא	15	רע-ירוע כי-ערב זר ושנא תקעים בוטח.<BR>
משל	יא	16	אשת-חן תתמך כבוד ועריצים יתמכו-עשר.<BR>
משל	יא	17	גמל נפשו איש חסד ועכר שארו אכזרי.<BR>
משל	יא	18	רשע עשה פעלת-שקר וזרע צדקה שכר אמת.<BR>
משל	יא	19	כן-צדקה לחיים ומרדף רעה למותו.<BR>
משל	יא	20	תועבת יהוה עקשי-לב ורצונו תמימי דרך.<BR>
משל	יא	21	יד ליד לא-ינקה רע וזרע צדיקים נמלט.<BR>
משל	יא	22	נזם זהב באף חזיר אשה יפה וסרת טעם.<BR>
משל	יא	23	תאות צדיקים אך-טוב תקות רשעים עברה.<BR>
משל	יא	24	יש מפזר ונוסף עוד וחושך מישר אך-למחסור.<BR>
משל	יא	25	נפש-ברכה תדשן ומרוה גם-הוא יורא.<BR>
משל	יא	26	מנע בר יקבהו לאום וברכה לראש משביר.<BR>
משל	יא	27	שחר טוב יבקש רצון ודרש רעה תבואנו.<BR>
משל	יא	28	בוטח בעשרו הוא יפל וכעלה צדיקים יפרחו.<BR>
משל	יא	29	עוכר ביתו ינחל-רוח ועבד אויל לחכם-לב.<BR>
משל	יא	30	פרי-צדיק עץ חיים ולקח נפשות חכם.<BR>
משל	יא	31	הן צדיק בארץ ישלם אף כי-רשע וחוטא.</P>
משל	יב	1	אהב מוסר אהב דעת ושנא תוכחת בער.<BR>
משל	יב	2	טוב יפיק רצון מיהוה ואיש מזמות ירשיע.<BR>
משל	יב	3	לא-יכון אדם ברשע ושרש צדיקים בל-ימוט.<BR>
משל	יב	4	אשת-חיל עטרת בעלה וכרקב בעצמותיו מבישה.<BR>
משל	יב	5	מחשבות צדיקים משפט תחבלות רשעים מרמה.<BR>
משל	יב	6	דברי רשעים ארב-דם ופי ישרים יצילם.<BR>
משל	יב	7	הפוך רשעים ואינם ובית צדיקים יעמד.<BR>
משל	יב	8	לפי-שכלו יהלל-איש ונעוה-לב יהיה לבוז.<BR>
משל	יב	9	טוב נקלה ועבד לו ממתכבד וחסר-לחם.<BR>
משל	יב	10	יודע צדיק נפש בהמתו ורחמי רשעים אכזרי.<BR>
משל	יב	11	עבד אדמתו ישבע-לחם ומרדף ריקים חסר-לב.<BR>
משל	יב	12	חמד רשע מצוד רעים ושרש צדיקים יתן.<BR>
משל	יב	13	בפשע שפתים מוקש רע ויצא מצרה צדיק.<BR>
משל	יב	14	מפרי פי-איש ישבע-טוב וגמול ידי-אדם ישוב לו.<BR>
משל	יב	15	דרך אויל ישר בעיניו ושמע לעצה חכם.<BR>
משל	יב	16	אויל ביום יודע כעסו וכסה קלון ערום.<BR>
משל	יב	17	יפיח אמונה יגיד צדק ועד שקרים מרמה.<BR>
משל	יב	18	יש בוטה כמדקרות חרב ולשון חכמים מרפא.<BR>
משל	יב	19	שפת-אמת תכון לעד ועד-ארגיעה לשון שקר.<BR>
משל	יב	20	מרמה בלב-חרשי רע וליעצי שלום שמחה.<BR>
משל	יב	21	לא-יאנה לצדיק כל-און ורשעים מלאו רע.<BR>
משל	יב	22	תועבת יהוה שפתי-שקר ועשי אמונה רצונו.<BR>
משל	יב	23	אדם ערום כסה דעת ולב כסילים יקרא אולת.<BR>
משל	יב	24	יד-חרוצים תמשול ורמיה תהיה למס.<BR>
משל	יב	25	דאגה בלב-איש ישחנה ודבר טוב ישמחנה.<BR>
משל	יב	26	יתר מרעהו צדיק ודרך רשעים תתעם.<BR>
משל	יב	27	לא-יחרך רמיה צידו והון-אדם יקר חרוץ.<BR>
משל	יב	28	בארח-צדקה חיים ודרך נתיבה אל-מות.</P>
משל	יג	1	בן חכם מוסר אב ולץ לא-שמע גערה.<BR>
משל	יג	2	מפרי פי-איש יאכל טוב ונפש בגדים חמס.<BR>
משל	יג	3	נצר פיו שמר נפשו פשק שפתיו מחתה-לו.<BR>
משל	יג	4	מתאוה ואין נפשו עצל ונפש חרצים תדשן.<BR>
משל	יג	5	דבר-שקר ישנא צדיק ורשע יבאיש ויחפיר.<BR>
משל	יג	6	צדקה תצר תם-דרך ורשעה תסלף חטאת.<BR>
משל	יג	7	יש מתעשר ואין כל מתרושש והון רב.<BR>
משל	יג	8	כפר נפש-איש עשרו ורש לא-שמע גערה.<BR>
משל	יג	9	אור-צדיקים ישמח ונר רשעים ידעך.<BR>
משל	יג	10	רק-בזדון יתן מצה ואת-נועצים חכמה.<BR>
משל	יג	11	הון מהבל ימעט וקבץ על-יד ירבה.<BR>
משל	יג	12	תוחלת ממשכה מחלה-לב ועץ חיים תאוה באה.<BR>
משל	יג	13	בז לדבר יחבל לו וירא מצוה הוא ישלם.<BR>
משל	יג	14	תורת חכם מקור חיים לסור ממקשי מות.<BR>
משל	יג	15	שכל-טוב יתן-חן ודרך בגדים איתן.<BR>
משל	יג	16	כל-ערום יעשה בדעת וכסיל יפרש אולת.<BR>
משל	יג	17	מלאך רשע יפל ברע וציר אמונים מרפא.<BR>
משל	יג	18	ריש וקלון פורע מוסר ושומר תוכחת יכבד.<BR>
משל	יג	19	תאוה נהיה תערב לנפש ותועבת כסילים סור מרע.<BR>
משל	יג	20	הלוך את-חכמים וחכם ורעה כסילים ירוע.<BR>
משל	יג	21	חטאים תרדף רעה ואת-צדיקים ישלם-טוב.<BR>
משל	יג	22	טוב ינחיל בני-בנים וצפון לצדיק חיל חוטא.<BR>
משל	יג	23	רב-אכל ניר ראשים ויש נספה בלא משפט.<BR>
משל	יג	24	חושך שבטו שונא בנו ואהבו שחרו מוסר.<BR>
משל	יג	25	צדיק אכל לשבע נפשו ובטן רשעים תחסר.</P>
משל	יד	1	חכמות נשים בנתה ביתה ואולת בידיה תהרסנו.<BR>
משל	יד	2	הולך בישרו ירא יהוה ונלוז דרכיו בוזהו.<BR>
משל	יד	3	בפי-אויל חטר גאוה ושפתי חכמים תשמורם.<BR>
משל	יד	4	באין אלפים אבוס בר ורב-תבואות בכח שור.<BR>
משל	יד	5	עד אמונים לא יכזב ויפיח כזבים עד שקר.<BR>
משל	יד	6	בקש-לץ חכמה ואין ודעת לנבון נקל.<BR>
משל	יד	7	לך מנגד לאיש כסיל ובל-ידעת שפתי-דעת.<BR>
משל	יד	8	חכמת ערום הבין דרכו ואולת כסילים מרמה.<BR>
משל	יד	9	אולים יליץ אשם ובין ישרים רצון.<BR>
משל	יד	10	לב יודע מרת נפשו ובשמחתו לא-יתערב זר.<BR>
משל	יד	11	בית רשעים ישמד ואהל ישרים יפריח.<BR>
משל	יד	12	יש דרך ישר לפני-איש ואחריתה דרכי-מות.<BR>
משל	יד	13	גם-בשחוק יכאב-לב ואחריתה שמחה תוגה.<BR>
משל	יד	14	מדרכיו ישבע סוג לב ומעליו איש טוב.<BR>
משל	יד	15	פתי יאמין לכל-דבר וערום יבין לאשרו.<BR>
משל	יד	16	חכם ירא וסר מרע וכסיל מתעבר ובוטח.<BR>
משל	יד	17	קצר-אפים יעשה אולת ואיש מזמות ישנא.<BR>
משל	יד	18	נחלו פתאים אולת וערומים יכתרו דעת.<BR>
משל	יד	19	שחו רעים לפני טובים ורשעים על-שערי צדיק.<BR>
משל	יד	20	גם-לרעהו ישנא רש ואהבי עשיר רבים.<BR>
משל	יד	21	בז-לרעהו חוטא ומחונן עניים אשריו.<BR>
משל	יד	22	הלוא-יתעו חרשי רע וחסד ואמת חרשי טוב.<BR>
משל	יד	23	בכל-עצב יהיה מותר ודבר-שפתים אך-למחסור.<BR>
משל	יד	24	עטרת חכמים עשרם אולת כסילים אולת.<BR>
משל	יד	25	מציל נפשות עד אמת ויפח כזבים מרמה.<BR>
משל	יד	26	ביראת יהוה מבטח-עז ולבניו יהיה מחסה.<BR>
משל	יד	27	יראת יהוה מקור חיים לסור ממקשי מות.<BR>
משל	יד	28	ברב-עם הדרת-מלך ובאפס לאם מחתת רזון.<BR>
משל	יד	29	ארך אפים רב-תבונה וקצר-רוח מרים אולת.<BR>
משל	יד	30	חיי בשרים לב מרפא ורקב עצמות קנאה.<BR>
משל	יד	31	עשק-דל חרף עשהו ומכבדו חנן אביון.<BR>
משל	יד	32	ברעתו ידחה רשע וחסה במותו צדיק.<BR>
משל	יד	33	בלב נבון תנוח חכמה ובקרב כסילים תודע.<BR>
משל	יד	34	צדקה תרומם-גוי וחסד לאמים חטאת.<BR>
משל	יד	35	רצון-מלך לעבד משכיל ועברתו תהיה מביש.</P>
משל	יז	1	טוב פת חרבה ושלוה-בה מבית מלא זבחי-ריב.<BR>
משל	יז	2	עבד-משכיל ימשל בבן מביש ובתוך אחים יחלק נחלה.<BR>
משל	יז	3	מצרף לכסף וכור לזהב ובחן לבות יהוה.<BR>
משל	יז	4	מרע מקשיב על-שפת-און שקר מזין על-לשון הות.<BR>
משל	יז	5	לעג לרש חרף עשהו שמח לאיד לא ינקה.<BR>
משל	יז	6	עטרת זקנים בני בנים ותפארת בנים אבותם.<BR>
משל	יז	7	לא-נאוה לנבל שפת-יתר אף כי-לנדיב שפת-שקר.<BR>
משל	יז	8	אבן-חן השחד בעיני בעליו אל-כל-אשר יפנה ישכיל.<BR>
משל	יז	9	מכסה-פשע מבקש אהבה ושנה בדבר מפריד אלוף.<BR>
משל	יז	10	תחת גערה במבין מהכות כסיל מאה.<BR>
משל	יז	11	אך-מרי יבקש-רע ומלאך אכזרי ישלח-בו.<BR>
משל	יז	12	פגוש דב שכול באיש ואל-כסיל באולתו.<BR>
משל	יז	13	משיב רעה תחת טובה לא-תמיש רעה מביתו.<BR>
משל	יז	14	פוטר מים ראשית מדון ולפני התגלע הריב נטוש.<BR>
משל	יז	15	מצדיק רשע ומרשיע צדיק תועבת יהוה גם-שניהם.<BR>
משל	יז	16	למה-זה מחיר ביד-כסיל לקנות חכמה ולב-אין.<BR>
משל	יז	17	בכל-עת אהב הרע ואח לצרה יולד.<BR>
משל	יז	18	אדם חסר-לב תוקע כף ערב ערבה לפני רעהו.<BR>
משל	יז	19	אהב פשע אהב מצה מגביה פתחו מבקש-שבר.<BR>
משל	יז	20	עקש-לב לא ימצא-טוב ונהפך בלשונו יפול ברעה.<BR>
משל	יז	21	ילד כסיל לתוגה לו ולא-ישמח אבי נבל.<BR>
משל	יז	22	לב שמח ייטב גהה ורוח נכאה תיבש-גרם.<BR>
משל	יז	23	שחד מחיק רשע יקח להטות ארחות משפט.<BR>
משל	יז	24	את-פני מבין חכמה ועיני כסיל בקצה-ארץ.<BR>
משל	יז	25	כעס לאביו בן כסיל וממר ליולדתו.<BR>
משל	יז	26	גם ענוש לצדיק לא-טוב להכות נדיבים על-ישר.<BR>
משל	יז	27	חושך אמריו יודע דעת וקר-רוח איש תבונה.<BR>
משל	יז	28	גם אויל מחריש חכם יחשב אטם שפתיו נבון.</P>
משל	יח	1	לתאוה יבקש נפרד בכל-תושיה יתגלע.<BR>
משל	יח	2	לא-יחפץ כסיל בתבונה כי אם-בהתגלות לבו.<BR>
משל	יח	3	בבוא-רשע בא גם-בוז ועם-קלון חרפה.<BR>
משל	יח	4	מים עמקים דברי פי-איש נחל נבע מקור חכמה.<BR>
משל	יח	5	שאת פני-רשע לא-טוב להטות צדיק במשפט.<BR>
משל	יח	6	שפתי כסיל יבאו בריב ופיו למהלמות יקרא.<BR>
משל	יח	7	פי-כסיל מחתה-לו ושפתיו מוקש נפשו.<BR>
משל	יח	8	דברי נרגן כמתלהמים והם ירדו חדרי-בטן.<BR>
משל	יח	9	גם מתרפה במלאכתו אח הוא לבעל משחית.<BR>
משל	יח	10	מגדל-עז שם יהוה בו-ירוץ צדיק ונשגב.<BR>
משל	יח	11	הון עשיר קרית עזו וכחומה נשגבה במשכיתו.<BR>
משל	יח	12	לפני-שבר יגבה לב-איש ולפני כבוד ענוה.<BR>
משל	יח	13	משיב דבר בטרם ישמע אולת היא-לו וכלמה.<BR>
משל	יח	14	רוח-איש יכלכל מחלהו ורוח נכאה מי ישאנה.<BR>
משל	יח	15	לב נבון יקנה-דעת ואזן חכמים תבקש-דעת.<BR>
משל	יח	16	מתן אדם ירחיב לו ולפני גדלים ינחנו.<BR>
משל	יח	17	צדיק הראשון בריבו יבא-רעהו וחקרו.<BR>
משל	יח	18	מדינים ישבית הגורל ובין עצומים יפריד.<BR>
משל	יח	19	אח נפשע מקרית-עז ומדונים כבריח ארמון.<BR>
משל	יח	20	מפרי פי-איש תשבע בטנו תבואת שפתיו ישבע.<BR>
משל	יח	21	מות וחיים ביד-לשון ואהביה יאכל פריה.<BR>
משל	יח	22	מצא אשה מצא טוב ויפק רצון מיהוה.<BR>
משל	יח	23	תחנונים ידבר-רש ועשיר יענה עזות.<BR>
משל	יח	24	איש רעים להתרעע ויש אהב דבק מאח.</P>
משל	יט	1	טוב-רש הולך בתמו מעקש שפתיו והוא כסיל.<BR>
משל	יט	2	גם בלא-דעת נפש לא-טוב ואץ ברגלים חוטא.<BR>
משל	יט	3	אולת אדם תסלף דרכו ועל-יהוה יזעף לבו.<BR>
משל	יט	4	הון יסיף רעים רבים ודל מרעהו יפרד.<BR>
משל	יט	5	עד שקרים לא ינקה ויפיח כזבים לא ימלט.<BR>
משל	יט	6	רבים יחלו פני-נדיב וכל-הרע לאיש מתן.<BR>
משל	יט	7	כל אחי-רש שנאהו אף כי מרעהו רחקו ממנו מרדף אמרים לא-המה.<BR>
משל	יט	8	קנה-לב אהב נפשו שמר תבונה למצא-טוב.<BR>
משל	יט	9	עד שקרים לא ינקה ויפיח כזבים יאבד.</P>
משל	יט	10	לא-נאוה לכסיל תענוג אף כי-לעבד משל בשרים.<BR>
משל	יט	11	שכל אדם האריך אפו ותפארתו עבר על-פשע.<BR>
משל	יט	12	נהם ככפיר זעף מלך וכטל על-עשב רצונו.<BR>
משל	יט	13	הות לאביו בן כסיל ודלף טרד מדיני אשה.<BR>
משל	יט	14	בית והון נחלת אבות ומיהוה אשה משכלת.<BR>
משל	יט	15	עצלה תפיל תרדמה ונפש רמיה תרעב.<BR>
משל	יט	16	שמר מצוה שמר נפשו בוזה דרכיו יומת.<BR>
משל	יט	17	מלוה יהוה חונן דל וגמלו ישלם-לו.<BR>
משל	יט	18	יסר בנך כי-יש תקוה ואל-המיתו אל-תשא נפשך.<BR>
משל	יט	19	גרל-חמה נשא ענש כי אם-תציל ועוד תוסף.<BR>
משל	יט	20	שמע עצה וקבל מוסר למען תחכם באחריתך.<BR>
משל	יט	21	רבות מחשבות בלב-איש ועצת יהוה היא תקום.<BR>
משל	יט	22	תאות אדם חסדו וטוב-רש מאיש כזב.<BR>
משל	יט	23	יראת יהוה לחיים ושבע ילין בל-יפקד רע.<BR>
משל	יט	24	טמן עצל ידו בצלחת גם-אל-פיהו לא ישיבנה.<BR>
משל	יט	25	לץ תכה ופתי יערם והוכיח לנבון יבין דעת.<BR>
משל	יט	26	משדד-אב יבריח אם בן מביש ומחפיר.<BR>
משל	יט	27	חדל-בני לשמע מוסר לשגות מאמרי-דעת.<BR>
משל	יט	28	עד בליעל יליץ משפט ופי רשעים יבלע-און.<BR>
משל	יט	29	נכונו ללצים שפטים ומהלמות לגו כסילים.</P>
משל	כ	1	לץ היין המה שכר וכל-שגה בו לא יחכם.<BR>
משל	כ	2	נהם ככפיר אימת מלך מתעברו חוטא נפשו.<BR>
משל	כ	3	כבוד לאיש שבת מריב וכל-אויל יתגלע.<BR>
משל	כ	4	מחרף עצל לא-יחרש ישאל בקציר ואין.<BR>
משל	כ	5	מים עמקים עצה בלב-איש ואיש תבונה ידלנה.<BR>
משל	כ	6	רב-אדם יקרא איש חסדו ואיש אמונים מי ימצא.<BR>
משל	כ	7	מתהלך בתמו צדיק אשרי בניו אחריו.<BR>
משל	כ	8	מלך יושב על-כסא-דין מזרה בעיניו כל-רע.<BR>
משל	כ	9	מי-יאמר זכיתי לבי טהרתי מחטאתי.<BR>
משל	כ	10	אבן ואבן איפה ואיפה תועבת יהוה גם-שניהם.<BR>
משל	כ	11	גם במעלליו יתנכר-נער אם-זך ואם-ישר פעלו.<BR>
משל	כ	12	אזן שמעת ועין ראה יהוה עשה גם-שניהם.<BR>
משל	כ	13	אל-תאהב שנה פן-תורש פקח עיניך שבע-לחם.<BR>
משל	כ	14	רע רע יאמר הקונה ואזל לו אז יתהלל.<BR>
משל	כ	15	יש זהב ורב-פנינים וכלי יקר שפתי-דעת.<BR>
משל	כ	16	לקח-בגדו כי-ערב זר ובעד נכרים חבלהו.<BR>
משל	כ	17	ערב לאיש לחם שקר ואחר ימלא-פיהו חצץ.<BR>
משל	כ	18	מחשבות בעצה תכון ובתחבלות עשה מלחמה.<BR>
משל	כ	19	גולה-סוד הולך רכיל ולפתה שפתיו לא תתערב.<BR>
משל	כ	20	מקלל אביו ואמו ידעך נרו באישון חשך.<BR>
משל	כ	21	נחלה מבחלת בראשנה ואחריתה לא תברך.<BR>
משל	כ	22	אל-תאמר אשלמה-רע קוה ליהוה וישע לך.<BR>
משל	כ	23	תועבת יהוה אבן ואבן ומאזני מרמה לא-טוב.<BR>
משל	כ	24	מיהוה מצעדי-גבר ואדם מה-יבין דרכו.<BR>
משל	כ	25	מוקש אדם ילע קדש ואחר נדרים לבקר.<BR>
משל	כ	26	מזרה רשעים מלך חכם וישב עליהם אופן.<BR>
משל	כ	27	נר יהוה נשמת אדם חפש כל-חדרי-בטן.<BR>
משל	כ	28	חסד ואמת יצרו-מלך וסעד בחסד כסאו.<BR>
משל	כ	29	תפארת בחורים כחם והדר זקנים שיבה.<BR>
משל	כ	30	חברות פצע תמריק ברע ומכות חדרי-בטן.</P>
משל	כא	1	פלגי-מים לב-מלך ביד-יהוה על-כל-אשר יחפץ יטנו.<BR>
משל	כא	2	כל-דרך-איש ישר בעיניו ותכן לבות יהוה.<BR>
משל	כא	3	עשה צדקה ומשפט נבחר ליהוה מזבח.<BR>
משל	כא	4	רום-עינים ורחב-לב נר רשעים חטאת.<BR>
משל	כא	5	מחשבות חרוץ אך-למותר וכל-אץ אך-למחסור.<BR>
משל	כא	6	פעל אוצרות בלשון שקר הבל נדף מבקשי-מות.<BR>
משל	כא	7	שד-רשעים יגורם כי מאנו לעשות משפט.<BR>
משל	כא	8	הפכפך דרך איש וזר וזך ישר פעלו.<BR>
משל	כא	9	טוב לשבת על-פנת-גג מאשת מדינים ובית חבר.<BR>
משל	כא	10	נפש רשע אותה-רע לא-יחן בעיניו רעהו.<BR>
משל	כא	11	בענש-לץ יחכם-פתי ובהשכיל לחכם יקח-דעת.<BR>
משל	כא	12	משכיל צדיק לבית רשע מסלף רשעים לרע.<BR>
משל	כא	13	אטם אזנו מזעקת-דל גם-הוא יקרא ולא יענה.<BR>
משל	כא	14	מתן בסתר יכפה-אף ושחד בחק חמה עזה.<BR>
משל	כא	15	שמחה לצדיק עשות משפט ומחתה לפעלי און.<BR>
משל	כא	16	אדם תועה מדרך השכל בקהל רפאים ינוח.<BR>
משל	כא	17	איש מחסור אהב שמחה אהב יין-ושמן לא יעשיר.<BR>
משל	כא	18	כפר לצדיק רשע ותחת ישרים בוגד.<BR>
משל	כא	19	טוב שבת בארץ-מדבר מאשת מדונים וכעס.<BR>
משל	כא	20	אוצר נחמד ושמן בנוה חכם וכסיל אדם יבלענו.<BR>
משל	כא	21	רדף צדקה וחסד ימצא חיים צדקה וכבוד.<BR>
משל	כא	22	עיר גברים עלה חכם וירד עז מבטחה.<BR>
משל	כא	23	שמר פיו ולשונו שמר מצרות נפשו.<BR>
משל	כא	24	זד יהיר לץ שמו עושה בעברת זדון.<BR>
משל	כא	25	תאות עצל תמיתנו כי-מאנו ידיו לעשות.<BR>
משל	כא	26	כל-היום התאוה תאוה וצדיק יתן ולא יחשך.<BR>
משל	כא	27	זבח רשעים תועבה אף כי-בזמה יביאנו.<BR>
משל	כא	28	עד-כזבים יאבד ואיש שומע לנצח ידבר.<BR>
משל	כא	29	העז איש רשע בפניו וישר הוא יכין דרכיו.<BR>
משל	כא	30	אין חכמה ואין תבונה ואין עצה לנגד יהוה.</P>
משל	כא	31	סוס מוכן ליום מלחמה וליהוה התשועה.</P>
משל	כב	1	נבחר שם מעשר רב מכסף ומזהב חן טוב.<BR>
משל	כב	2	עשיר ורש נפגשו עשה כלם יהוה.<BR>
משל	כב	3	ערום ראה רעה ויסתר ופתיים עברו ונענשו.<BR>
משל	כב	4	עקב ענוה יראת יהוה עשר וכבוד וחיים.<BR>
משל	כב	5	צנים פחים בדרך עקש שומר נפשו ירחק מהם.<BR>
משל	כב	6	חנך לנער על-פי דרכו גם כי-יזקין לא-יסור ממנה.<BR>
משל	כב	7	עשיר ברשים ימשול ועבד לוה לאיש מלוה.<BR>
משל	כב	8	זורע עולה יקצור-און ושבט עברתו יכלה.<BR>
משל	כב	9	טוב-עין הוא יברך כי-נתן מלחמו לדל.<BR>
משל	כב	10	גרש לץ ויצא מדון וישבת דין וקלון.<BR>
משל	כב	11	אהב טהור-לב חן שפתיו רעהו מלך.<BR>
משל	כב	12	עיני יהוה נצרו דעת ויסלף דברי בגד.<BR>
משל	כב	13	אמר עצל ארי בחוץ בתוך רחבות ארצח.<BR>
משל	כב	14	שוחה עמקה פי זרות זעום יהוה יפול-שם.<BR>
משל	כב	15	אולת קשורה בלב-נער שבט מוסר ירחיקנה ממנו.<BR>
משל	כב	16	עשק דל להרבות לו נתן לעשיר אך-למחסור.<BR>
משל	כב	17	הט אזנך ושמע דברי חכמים ולבך תשית לדעתי.<BR>
משל	כב	18	כי-נעים כי-תשמרם בבטנך יכנו יחדו על-שפתיך.<BR>
משל	כב	19	להיות ביהוה מבטחך הודעתיך היום אף-אתה.<BR>
משל	כב	20	הלא כתבתי לך שלשום במעצות ודעת.<BR>
משל	כב	21	להודיעך קשט אמרי אמת להשיב אמרים אמת לשלחיך.<BR>
משל	כב	22	אל-תגזל-דל כי דל-הוא ואל-תדכא עני בשער.<BR>
משל	כב	23	כי-יהוה יריב ריבם וקבע את-קבעיהם נפש.<BR>
משל	כב	24	אל-תתרע את-בעל אף ואת-איש חמות לא תבוא.<BR>
משל	כב	25	פן-תאלף ארחתו ולקחת מוקש לנפשך.<BR>
משל	כב	26	אל-תהי בתקעי-כף בערבים משאות.<BR>
משל	כב	27	אם-אין-לך לשלם למה יקח משכבך מתחתיך.<BR>
משל	כב	28	אל-תסג גבול עולם אשר עשו אבותיך.<BR>
משל	כב	29	חזית איש מהיר במלאכתו לפני-מלכים יתיצב בל-יתיצב לפני חשכים.</P>
משל	כג	1	כי-תשב ללחום את-מושל בין תבין את-אשר לפניך.<BR>
משל	כג	2	ושמת שכין בלעך אם-בעל נפש אתה.<BR>
משל	כג	3	אל-תתאו למטעמותיו והוא לחם כזבים.<BR>
משל	כג	4	אל-תיגע להעשיר מבינתך חדל.<BR>
משל	כג	5	התעוף עיניך בו ואיננו כי עשה יעשה-לו כנפים כנשר ועיף השמים.</P>
משל	כג	6	אל-תלחם את-לחם רע עין ואל-תתאו למטעמתיו.<BR>
משל	כג	7	כי כמו-שער בנפשו כן-הוא אכל ושתה יאמר לך ולבו בל-עמך.<BR>
משל	כג	8	פתך-אכלת תקיאנה ושחת דבריך הנעימים.<BR>
משל	כג	9	באזני כסיל אל-תדבר כי-יבוז לשכל מליך.<BR>
משל	כג	10	אל-תסג גבול עולם ובשדי יתומים אל-תבא.<BR>
משל	כג	11	כי-גאלם חזק הוא-יריב את-ריבם אתך.<BR>
משל	כג	12	הביאה למוסר לבך ואזנך לאמרי-דעת.<BR>
משל	כג	13	אל-תמנע מנער מוסר כי-תכנו בשבט לא ימות.<BR>
משל	כג	14	אתה בשבט תכנו ונפשו משאול תציל.<BR>
משל	כג	15	בני אם-חכם לבך ישמח לבי גם-אני.<BR>
משל	כג	16	ותעלזנה כליותי בדבר שפתיך מישרים.<BR>
משל	כג	17	אל-יקנא לבך בחטאים כי אם-ביראת-יהוה כל-היום.<BR>
משל	כג	18	כי אם-יש אחרית ותקותך לא תכרת.<BR>
משל	כג	19	שמע-אתה בני וחכם ואשר בדרך לבך.<BR>
משל	כג	20	אל-תהי בסבאי-יין בזללי בשר למו.<BR>
משל	כג	21	כי-סבא וזולל יורש וקרעים תלביש נומה.<BR>
משל	כג	22	שמע לאביך זה ילדך ואל-תבוז כי-זקנה אמך.<BR>
משל	כג	23	אמת קנה ואל-תמכר חכמה ומוסר ובינה.<BR>
משל	כג	24	גול יגול אבי צדיק יולד חכם וישמח בו.<BR>
משל	כג	25	ישמח-אביך ואמך ותגל יולדתך.<BR>
משל	כג	26	תנה-בני לבך לי ועיניך דרכי תרצנה.<BR>
משל	כג	27	כי-שוחה עמקה זונה ובאר צרה נכריה.<BR>
משל	כג	28	אף-היא כחתף תארב ובוגדים באדם תוסף.<BR>
משל	כג	29	למי אוי למי אבוי למי מדונים למי שיח למי פצעים חנם למי חכללות עינים.<BR>
משל	כג	30	למאחרים על-היין לבאים לחקר ממסך.<BR>
משל	כג	31	אל-תרא יין כי יתאדם כי-יתן בכיס עינו יתהלך במישרים.<BR>
משל	כג	32	אחריתו כנחש ישך וכצפעני יפרש.<BR>
משל	כג	33	עיניך יראו זרות ולבך ידבר תהפכות.<BR>
משל	כג	34	והיית כשכב בלב-ים וכשכב בראש חבל.<BR>
משל	כג	35	הכוני בל-חליתי הלמוני בל-ידעתי מתי אקיץ אוסיף אבקשנו עוד.</P>
משל	כד	1	אל-תקנא באנשי רעה ואל-תתאו להיות אתם.<BR>
משל	כד	2	כי-שד יהגה לבם ועמל שפתיהם תדברנה.<BR>
משל	כד	3	בחכמה יבנה בית ובתבונה יתכונן.<BR>
משל	כד	4	ובדעת חדרים ימלאו כל-הון יקר ונעים.<BR>
משל	כד	5	גבר-חכם בעוז ואיש-דעת מאמץ-כח.<BR>
משל	כד	6	כי בתחבלות תעשה-לך מלחמה ותשועה ברב יועץ.<BR>
משל	כד	7	ראמות לאויל חכמות בשער לא יפתח-פיהו.<BR>
משל	כד	8	מחשב להרע לו בעל-מזמות יקראו.<BR>
משל	כד	9	זמת אולת חטאת ותועבת לאדם לץ.<BR>
משל	כד	10	התרפית ביום צרה צר כחכה.<BR>
משל	כד	11	הצל לקחים למות ומטים להרג אם-תחשוך.<BR>
משל	כד	12	כי-תאמר הן לא-ידענו זה הלא-תכן לבות הוא-יבין ונצר נפשך הוא ידע והשיב לאדם כפעלו.<BR>
משל	כד	13	אכל-בני דבש כי-טוב ונפת מתוק על-חכך.<BR>
משל	כד	14	כן דעה חכמה לנפשך אם-מצאת ויש אחרית ותקותך לא תכרת.</P>
משל	כד	15	אל-תארב רשע לנוה צדיק אל-תשדד רבצו.<BR>
משל	כד	16	כי שבע יפול צדיק וקם ורשעים יכשלו ברעה.<BR>
משל	כד	17	בנפל אויביך אל-תשמח ובכשלו אל-יגל לבך.<BR>
משל	כד	18	פן-יראה יהוה ורע בעיניו והשיב מעליו אפו.</P>
משל	כד	19	אל-תתחר במרעים אל-תקנא ברשעים.<BR>
משל	כד	20	כי לא-תהיה אחרית לרע נר רשעים ידעך.<BR>
משל	כד	21	ירא-את-יהוה בני ומלך עם-שונים אל-תתערב.<BR>
משל	כד	22	כי-פתאם יקום אידם ופיד שניהם מי יודע.</P>
משל	כד	23	גם-אלה לחכמים הכר-פנים במשפט בל-טוב.<BR>
משל	כד	24	אמר לרשע צדיק אתה יקבהו עמים יזעמוהו לאמים.<BR>
משל	כד	25	ולמוכיחים ינעם ועליהם תבוא ברכת-טוב.<BR>
משל	כד	26	שפתים ישק משיב דברים נכחים.<BR>
משל	כד	27	הכן בחוץ מלאכתך ועתדה בשדה לך אחר ובנית ביתך.</P>
משל	כד	28	אל-תהי עד-חנם ברעך והפתית בשפתיך.<BR>
משל	כד	29	אל-תאמר כאשר עשה-לי כן אעשה-לו אשיב לאיש כפעלו.</P>
משל	כד	30	על-שדה איש-עצל עברתי ועל-כרם אדם חסר-לב.<BR>
משל	כד	31	והנה עלה כלו קמשנים כסו פניו חרלים וגדר אבניו נהרסה.<BR>
משל	כד	32	ואחזה אנכי אשית לבי ראיתי לקחתי מוסר.<BR>
משל	כד	33	מעט שנות מעט תנומות מעט חבק ידים לשכב.<BR>
משל	כד	34	ובא-מתהלך רישך ומחסריך כאיש מגן.</P>
משל	כה	1	גם-אלה משלי שלמה אשר העתיקו אנשי חזקיה מלך-יהודה.<BR>
משל	כה	2	כבד אלהים הסתר דבר וכבד מלכים חקר דבר.<BR>
משל	כה	3	שמים לרום וארץ לעמק ולב מלכים אין חקר.<BR>
משל	כה	4	הגו סיגים מכסף ויצא לצרף כלי.<BR>
משל	כה	5	הגו רשע לפני-מלך ויכון בצדק כסאו.<BR>
משל	כה	6	אל-תתהדר לפני-מלך ובמקום גדלים אל-תעמד.<BR>
משל	כה	7	כי טוב אמר-לך עלה הנה מהשפילך לפני נדיב אשר ראו עיניך.<BR>
משל	כה	8	אל-תצא לרב מהר פן מה-תעשה באחריתה בהכלים אתך רעך.<BR>
משל	כה	9	ריבך ריב את-רעך וסוד אחר אל-תגל.<BR>
משל	כה	10	פן-יחסדך שמע ודבתך לא תשוב.<BR>
משל	כה	11	תפוחי זהב במשכיות כסף דבר דבר על-אפניו.<BR>
משל	כה	12	נזם זהב וחלי-כתם מוכיח חכם על-אזן שמעת.<BR>
משל	כה	13	כצנת-שלג ביום קציר ציר נאמן לשלחיו ונפש אדניו ישיב.</P>
משל	כה	14	נשיאים ורוח וגשם אין איש מתהלל במתת-שקר.<BR>
משל	כה	15	בארך אפים יפתה קצין ולשון רכה תשבר-גרם.<BR>
משל	כה	16	דבש מצאת אכל דיך פן-תשבענו והקאתו.<BR>
משל	כה	17	הקר רגלך מבית רעך פן-ישבעך ושנאך.<BR>
משל	כה	18	מפיץ וחרב וחץ שנון איש ענה ברעהו עד שקר.<BR>
משל	כה	19	שן רעה ורגל מועדת מבטח בוגד ביום צרה.<BR>
משל	כה	20	מעדה בגד ביום קרה חמץ על-נתר ושר בשרים על לב-רע.</P>
משל	כה	21	אם-רעב שנאך האכלהו לחם ואם-צמא השקהו מים.<BR>
משל	כה	22	כי גחלים אתה חתה על-ראשו ויהוה ישלם-לך.<BR>
משל	כה	23	רוח צפון תחולל גשם ופנים נזעמים לשון סתר.<BR>
משל	כה	24	טוב שבת על-פנת-גג מאשת מדונים ובית חבר.<BR>
משל	כה	25	מים קרים על-נפש עיפה ושמועה טובה מארץ מרחק.<BR>
משל	כה	26	מעין נרפש ומקור משחת צדיק מט לפני-רשע.<BR>
משל	כה	27	אכל דבש הרבות לא-טוב וחקר כבדם כבוד.<BR>
משל	כה	28	עיר פרוצה אין חומה איש אשר אין מעצר לרוחו.</P>
משל	כו	1	כשלג בקיץ וכמטר בקציר כן לא-נאוה לכסיל כבוד.<BR>
משל	כו	2	כצפור לנוד כדרור לעוף כן קללת חנם לא תבא.<BR>
משל	כו	3	שוט לסוס מתג לחמור ושבט לגו כסילים.<BR>
משל	כו	4	אל-תען כסיל כאולתו פן-תשוה-לו גם-אתה.<BR>
משל	כו	5	ענה כסיל כאולתו פן-יהיה חכם בעיניו.<BR>
משל	כו	6	מקצה רגלים חמס שתה שלח דברים ביד-כסיל.<BR>
משל	כו	7	דליו שקים מפסח ומשל בפי כסילים.<BR>
משל	כו	8	כצרור אבן במרגמה כן-נותן לכסיל כבוד.<BR>
משל	כו	9	חוח עלה ביד-שכור ומשל בפי כסילים.<BR>
משל	כו	10	רב מחולל-כל ושכר כסיל ושכר עברים.<BR>
משל	כו	11	ככלב שב על-קאו כסיל שונה באולתו.<BR>
משל	כו	12	ראית איש חכם בעיניו תקוה לכסיל ממנו.<BR>
משל	כו	13	אמר עצל שחל בדרך ארי בין הרחבות.<BR>
משל	כו	14	הדלת תסוב על-צירה ועצל על-מטתו.<BR>
משל	כו	15	טמן עצל ידו בצלחת נלאה להשיבה אל-פיו.<BR>
משל	כו	16	חכם עצל בעיניו משבעה משיבי טעם.<BR>
משל	כו	17	מחזיק באזני-כלב עבר מתעבר על-ריב לא-לו.<BR>
משל	כו	18	כמתלהלה הירה זקים חצים ומות.<BR>
משל	כו	19	כן-איש רמה את-רעהו ואמר הלא-משחק אני.<BR>
משל	כו	20	באפס עצים תכבה-אש ובאין נרגן ישתק מדון.<BR>
משל	כו	21	פחם לגחלים ועצים לאש ואיש מדונים לחרחר-ריב.</P>
משל	כו	22	דברי נרגן כמתלהמים והם ירדו חדרי-בטן.<BR>
משל	כו	23	כסף סיגים מצפה על-חרש שפתים דלקים ולב-רע.<BR>
משל	כו	24	בשפתו ינכר שונא ובקרבו ישית מרמה.<BR>
משל	כו	25	כי-יחנן קולו אל-תאמן-בו כי שבע תועבות בלבו.<BR>
משל	כו	26	תכסה שנאה במשאון תגלה רעתו בקהל.<BR>
משל	כו	27	כרה-שחת בה יפל וגלל אבן אליו תשוב.<BR>
משל	כו	28	לשון-שקר ישנא דכיו ופה חלק יעשה מדחה.</P>
משל	כז	1	אל-תתהלל ביום מחר כי לא-תדע מה-ילד יום.<BR>
משל	כז	2	יהללך זר ולא-פיך נכרי ואל-שפתיך.<BR>
משל	כז	3	כבד-אבן ונטל החול וכעס אויל כבד משניהם.<BR>
משל	כז	4	אכזריות חמה ושטף אף ומי יעמד לפני קנאה.<BR>
משל	כז	5	טובה תוכחת מגלה מאהבה מסתרת.<BR>
משל	כז	6	נאמנים פצעי אוהב ונעתרות נשיקות שונא.<BR>
משל	כז	7	נפש שבעה תבוס נפת ונפש רעבה כל-מר מתוק.<BR>
משל	כז	8	כצפור נודדת מן-קנה כן-איש נודד ממקומו.<BR>
משל	כז	9	שמן וקטרת ישמח-לב ומתק רעהו מעצת-נפש.<BR>
משל	כז	10	רעך ורעה אביך אל-תעזב ובית אחיך אל-תבוא ביום אידך טוב שכן קרוב מאח רחוק.<BR>
משל	כז	11	חכם בני ושמח לבי ואשיבה חרפי דבר.<BR>
משל	כז	12	ערום ראה רעה נסתר פתאים עברו נענשו.<BR>
משל	כז	13	קח-בגדו כי-ערב זר ובעד נכריה חבלהו.<BR>
משל	כז	14	מברך רעהו בקול גדול בבקר השכים קללה תחשב לו.<BR>
משל	כז	15	דלף טורד ביום סגריר ואשת מדונים נשתוה.<BR>
משל	כז	16	צפניה צפן-רוח ושמן ימינו יקרא.<BR>
משל	כז	17	ברזל בברזל יחד ואיש יחד פני-רעהו.<BR>
משל	כז	18	נצר תאנה יאכל פריה ושמר אדניו יכבד.<BR>
משל	כז	19	כמים הפנים לפנים כן לב-האדם לאדם.<BR>
משל	כז	20	שאול ואבדה לא תשבענה ועיני האדם לא תשבענה.<BR>
משל	כז	21	מצרף לכסף וכור לזהב ואיש לפי מהללו.<BR>
משל	כז	22	אם תכתוש-את-האויל במכתש בתוך הריפות בעלי לא-תסור מעליו אולתו.<BR>
משל	כז	23	ידע תדע פני צאנך שית לבך לעדרים.<BR>
משל	כז	24	כי לא לעולם חסן ואם-נזר לדור דור.<BR>
משל	כז	25	גלה חציר ונראה-דשא ונאספו עשבות הרים.<BR>
משל	כז	26	כבשים ללבושך ומחיר שדה עתודים.<BR>
משל	כז	27	ודי חלב עזים ללחמך ללחם ביתך וחיים לנערותיך.</P>
משל	כח	1	נסו ואין-רדף רשע וצדיקים ככפיר יבטח.<BR>
משל	כח	2	בפשע ארץ רבים שריה ובאדם מבין ידע כן יאריך.<BR>
משל	כח	3	גבר רש ועשק דלים מטר סחף ואין לחם.<BR>
משל	כח	4	עזבי תורה יהללו רשע ושמרי תורה יתגרו בם.<BR>
משל	כח	5	אנשי-רע לא-יבינו משפט ומבקשי יהוה יבינו כל.<BR>
משל	כח	6	טוב-רש הולך בתמו מעקש דרכים והוא עשיר.<BR>
משל	כח	7	נוצר תורה בן מבין ורעה זוללים יכלים אביו.<BR>
משל	כח	8	מרבה הונו בנשך ובתרבית לחונן דלים יקבצנו.<BR>
משל	כח	9	מסיר אזנו משמע תורה גם-תפלתו תועבה.<BR>
משל	כח	10	משגה ישרים בדרך רע בשחותו הוא-יפול ותמימים ינחלו-טוב.</P>
משל	כח	11	חכם בעיניו איש עשיר ודל מבין יחקרנו.<BR>
משל	כח	12	בעלץ צדיקים רבה תפארת ובקום רשעים יחפש אדם.<BR>
משל	כח	13	מכסה פשעיו לא יצליח ומודה ועזב ירחם.<BR>
משל	כח	14	אשרי אדם מפחד תמיד ומקשה לבו יפול ברעה.<BR>
משל	כח	15	ארי-נהם ודב שוקק משל רשע על עם-דל.<BR>
משל	כח	16	נגיד חסר תבונות ורב מעשקות שנאי בצע יאריך ימים.</P>
משל	כח	17	אדם עשק בדם-נפש עד-בור ינוס אל-יתמכו-בו.<BR>
משל	כח	18	הולך תמים יושע ונעקש דרכים יפול באחת.<BR>
משל	כח	19	עבד אדמתו ישבע-לחם ומרדף רקים ישבע-ריש.<BR>
משל	כח	20	איש אמונות רב-ברכות ואץ להעשיר לא ינקה.<BR>
משל	כח	21	הכר-פנים לא-טוב ועל-פת-לחם יפשע-גבר.<BR>
משל	כח	22	נבהל להון איש רע עין ולא-ידע כי-חסר יבאנו.<BR>
משל	כח	23	מוכיח אדם אחרי חן ימצא ממחליק לשון.<BR>
משל	כח	24	גוזל אביו ואמו ואמר אין-פשע חבר הוא לאיש משחית.<BR>
משל	כח	25	רחב-נפש יגרה מדון ובוטח על-יהוה ידשן.<BR>
משל	כח	26	בוטח בלבו הוא כסיל והולך בחכמה הוא ימלט.<BR>
משל	כח	27	נותן לרש אין מחסור ומעלים עיניו רב-מארות.<BR>
משל	כח	28	בקום רשעים יסתר אדם ובאבדם ירבו צדיקים.</P>
משל	כט	1	איש תוכחות מקשה-ערף פתע ישבר ואין מרפא.<BR>
משל	כט	2	ברבות צדיקים ישמח העם ובמשל רשע יאנח עם.<BR>
משל	כט	3	איש-אהב חכמה ישמח אביו ורעה זונות יאבד-הון.<BR>
משל	כט	4	מלך במשפט יעמיד ארץ ואיש תרומות יהרסנה.<BR>
משל	כט	5	גבר מחליק על-רעהו רשת פורש על-פעמיו.<BR>
משל	כט	6	בפשע איש רע מוקש וצדיק ירון ושמח.<BR>
משל	כט	7	ידע צדיק דין דלים רשע לא-יבין דעת.<BR>
משל	כט	8	אנשי לצון יפיחו קריה וחכמים ישיבו אף.<BR>
משל	כט	9	איש-חכם נשפט את-איש אויל ורגז ושחק ואין נחת.<BR>
משל	כט	10	אנשי דמים ישנאו-תם וישרים יבקשו נפשו.<BR>
משל	כט	11	כל-רוחו יוציא כסיל וחכם באחור ישבחנה.<BR>
משל	כט	12	משל מקשיב על-דבר-שקר כל-משרתיו רשעים.<BR>
משל	כט	13	רש ואיש תככים נפגשו מאיר-עיני שניהם יהוה.<BR>
משל	כט	14	מלך שופט באמת דלים כסאו לעד יכון.<BR>
משל	כט	15	שבט ותוכחת יתן חכמה ונער משלח מביש אמו.<BR>
משל	כט	16	ברבות רשעים ירבה-פשע וצדיקים במפלתם יראו.<BR>
משל	כט	17	יסר בנך ויניחך ויתן מעדנים לנפשך.</P>
משל	כט	18	באין חזון יפרע עם ושמר תורה אשרהו.<BR>
משל	כט	19	בדברים לא-יוסר עבד כי-יבין ואין מענה.<BR>
משל	כט	20	חזית איש אץ בדבריו תקוה לכסיל ממנו.<BR>
משל	כט	21	מפנק מנער עבדו ואחריתו יהיה מנון.<BR>
משל	כט	22	איש-אף יגרה מדון ובעל חמה רב-פשע.<BR>
משל	כט	23	גאות אדם תשפילנו ושפל-רוח יתמך כבוד.<BR>
משל	כט	24	חולק עם-גנב שונא נפשו אלה ישמע ולא יגיד.<BR>
משל	כט	25	חרדת אדם יתן מוקש ובוטח ביהוה ישגב.<BR>
משל	כט	26	רבים מבקשים פני-מושל ומיהוה משפט-איש.<BR>
משל	כט	27	תועבת צדיקים איש עול ותועבת רשע ישר-דרך.</P>
משל	ל	1	דברי אגור בן-יקה המשא נאם הגבר לאיתיאל לאיתיאל ואכל.<BR>
משל	ל	2	כי בער אנכי מאיש ולא-בינת אדם לי.<BR>
משל	ל	3	ולא-למדתי חכמה ודעת קדשים אדע.<BR>
משל	ל	4	מי עלה-שמים וירד מי אסף-רוח בחפניו מי צרר-מים בשמלה מי הקים כל-אפסי-ארץ מה-שמו ומה-שם-בנו כי תדע.<BR>
משל	ל	5	כל-אמרת אלוה צרופה מגן הוא לחסים בו.<BR>
משל	ל	6	אל-תוסף על-דבריו פן-יוכיח בך ונכזבת.</P>
משל	ל	7	שתים שאלתי מאתך אל-תמנע ממני בטרם אמות.<BR>
משל	ל	8	שוא ודבר-כזב הרחק ממני ראש ועשר אל-תתן-לי הטריפני לחם חקי.<BR>
משל	ל	9	פן אשבע וכחשתי ואמרתי מי יהוה ופן-אורש וגנבתי ותפשתי שם אלהי.</P>
משל	ל	10	אל-תלשן עבד אל-אדנו פן-יקללך ואשמת.<BR>
משל	ל	11	דור אביו יקלל ואת-אמו לא יברך.<BR>
משל	ל	12	דור טהור בעיניו ומצאתו לא רחץ.<BR>
משל	ל	13	דור מה-רמו עיניו ועפעפיו ינשאו.<BR>
משל	ל	14	דור חרבות שניו ומאכלות מתלעתיו לאכל עניים מארץ ואביונים מאדם.<BR>
משל	ל	15	לעלוקה שתי בנות הב הב שלוש הנה לא תשבענה ארבע לא-אמרו הון.<BR>
משל	ל	16	שאול ועצר רחם ארץ לא-שבעה מים ואש לא-אמרה הון.<BR>
משל	ל	17	עין תלעג לאב ותבוז ליקהת-אם יקרוה ערבי-נחל ויאכלוה בני-נשר.</P>
משל	ל	18	שלשה המה נפלאו ממני וארבע לא ידעתים.<BR>
משל	ל	19	דרך הנשר בשמים דרך נחש עלי צור דרך-אניה בלב-ים ודרך גבר בעלמה.<BR>
משל	ל	20	כן דרך אשה מנאפת אכלה ומחתה פיה ואמרה לא-פעלתי און.</P>
משל	ל	21	תחת שלוש רגזה ארץ ותחת ארבע לא-תוכל שאת.<BR>
משל	ל	22	תחת-עבד כי ימלוך ונבל כי ישבע-לחם.<BR>
משל	ל	23	תחת שנואה כי תבעל ושפחה כי-תירש גברתה.</P>
משל	ל	24	ארבעה הם קטני-ארץ והמה חכמים מחכמים.<BR>
משל	ל	25	הנמלים עם לא-עז ויכינו בקיץ לחמם.<BR>
משל	ל	26	שפנים עם לא-עצום וישימו בסלע ביתם.<BR>
משל	ל	27	מלך אין לארבה ויצא חצץ כלו.<BR>
משל	ל	28	שממית בידים תתפש והיא בהיכלי מלך.</P>
משל	ל	29	שלשה המה מיטיבי צעד וארבעה מיטבי לכת.<BR>
משל	ל	30	ליש גבור בבהמה ולא-ישוב מפני-כל.<BR>
משל	ל	31	זרזיר מתנים או-תיש ומלך אלקום עמו.<BR>
משל	ל	32	אם-נבלת בהתנשא ואם-זמות יד לפה.<BR>
משל	ל	33	כי מיץ חלב יוציא חמאה ומיץ-אף יוציא דם ומיץ אפים יוציא ריב.</P>
משל	לא	1	דברי למואל מלך משא אשר-יסרתו אמו.<BR>
משל	לא	2	מה-ברי ומה-בר-בטני ומה בר-נדרי.<BR>
משל	לא	3	אל-תתן לנשים חילך ודרכיך למחות מלכין.<BR>
משל	לא	4	אל למלכים למואל אל למלכים שתו-יין ולרוזנים או שכר.<BR>
משל	לא	5	פן-ישתה וישכח מחקק וישנה דין כל-בני-עני.<BR>
משל	לא	6	תנו-שכר לאובד ויין למרי נפש.<BR>
משל	לא	7	ישתה וישכח רישו ועמלו לא יזכר-עוד.</P>
משל	לא	8	פתח-פיך לאלם אל-דין כל-בני חלוף.<BR>
משל	לא	9	פתח-פיך שפט-צדק ודין עני ואביון.</P>
משל	לא	10	אשת-חיל מי ימצא ורחק מפנינים מכרה.<BR>
משל	לא	11	בטח בה לב בעלה ושלל לא יחסר.<BR>
משל	לא	12	גמלתהו טוב ולא-רע כל ימי חייה.<BR>
משל	לא	13	דרשה צמר ופשתים ותעש בחפץ כפיה.<BR>
משל	לא	14	היתה כאניות סוחר ממרחק תביא לחמה.<BR>
משל	לא	15	ותקם בעוד לילה ותתן טרף לביתה וחק לנערתיה.<BR>
משל	לא	16	זממה שדה ותקחהו מפרי כפיה נטע כרם.<BR>
משל	לא	17	חגרה בעוז מתניה ותאמץ זרעותיה.<BR>
משל	לא	18	טעמה כי-טוב סחרה לא-יכבה בליל נרה.<BR>
משל	לא	19	ידיה שלחה בכישור וכפיה תמכו פלך.<BR>
משל	לא	20	כפה פרשה לעני וידיה שלחה לאביון.<BR>
משל	לא	21	לא-תירא לביתה משלג כי כל-ביתה לבש שנים.<BR>
משל	לא	22	מרבדים עשתה-לה שש וארגמן לבושה.<BR>
משל	לא	23	נודע בשערים בעלה בשבתו עם-זקני-ארץ.<BR>
משל	לא	24	סדין עשתה ותמכר וחגור נתנה לכנעני.<BR>
משל	לא	25	עז-והדר לבושה ותשחק ליום אחרון.<BR>
משל	לא	26	פיה פתחה בחכמה ותורת-חסד על-לשונה.<BR>
משל	לא	27	צופיה הליכות ביתה ולחם עצלות לא תאכל.<BR>
משל	לא	28	קמו בניה ויאשרוה בעלה ויהללה.<BR>
משל	לא	29	רבות בנות עשו חיל ואת עלית על-כלנה.<BR>
משל	לא	30	שקר החן והבל היפי אשה יראת-יהוה היא תתהלל.<BR>
משל	לא	31	תנו-לה מפרי ידיה ויהללוה בשערים מעשיה.</P>
נחו	א	1	משא נינוה ספר חזון נחום האלקשי.
נחו	א	2	אל קנוא ונקם יהוה נקם יהוה ובעל חמה נקם יהוה לצריו ונוטר הוא לאיביו.
נחו	א	3	יהוה ארך אפים וגדול-כח ונקה לא ינקה יהוה בסופה ובשערה דרכו וענן אבק רגליו.
נחו	א	4	גוער בים ויבשהו וכל-הנהרות החריב אמלל בשן וכרמל ופרח לבנון אמלל.
נחו	א	5	הרים רעשו ממנו והגבעות התמגגו ותשא הארץ מפניו ותבל וכל-ישבי בה.
נחו	א	6	לפני זעמו מי יעמוד ומי יקום בחרון אפו חמתו נתכה כאש והצרים נתצו ממנו.
נחו	א	7	טוב יהוה למעוז ביום צרה וידע חסי בו.
נחו	א	8	ובשטף עבר כלה יעשה מקומה ואיביו ירדף-חשך.
נחו	א	9	מה-תחשבון אל-יהוה כלה הוא עשה לא-תקום פעמים צרה.
נחו	א	10	כי עד-סירים סבכים וכסבאם סבואים אכלו כקש יבש מלא.
נחו	א	11	ממך יצא חשב על-יהוה רעה יעץ בליעל.</P>
נחו	א	12	כה אמר יהוה אם-שלמים וכן רבים וכן נגזו ועבר וענתך לא אענך עוד.
נחו	א	13	ועתה אשבר מטהו מעליך ומוסרתיך אנתק.
נחו	א	14	וצוה עליך יהוה לא-יזרע משמך עוד מבית אלהיך אכרית פסל ומסכה אשים קברך כי קלות.</P>
נחו	ב	1	הנה על-ההרים רגלי מבשר משמיע שלום חגי יהודה חגיך שלמי נדריך כי לא יוסיף עוד לעבור-בך בליעל כלה נכרת.
נחו	ב	2	עלה מפיץ על-פניך נצור מצרה צפה-דרך חזק מתנים אמץ כח מאד.
נחו	ב	3	כי שב יהוה את-גאון יעקב כגאון ישראל כי בקקום בקקים וזמריהם שחתו.
נחו	ב	4	מגן גבריהו מאדם אנשי-חיל מתלעים באש-פלדות הרכב ביום הכינו והברשים הרעלו.
נחו	ב	5	בחוצות יתהוללו הרכב ישתקשקון ברחבות מראיהן כלפידם כברקים ירוצצו.
נחו	ב	6	יזכר אדיריו יכשלו בהלכותם ימהרו חומתה והכן הסכך.
נחו	ב	7	שערי הנהרות נפתחו וההיכל נמוג.
נחו	ב	8	והצב גלתה העלתה ואמהתיה מנהגות כקול יונים מתפפת על-לבבהן.
נחו	ב	9	ונינוה כברכת-מים מימי היא והמה נסים עמדו עמדו ואין מפנה.
נחו	ב	10	בזו כסף בזו זהב ואין קצה לתכונה כבד מכל כלי חמדה.
נחו	ב	11	בוקה ומבוקה ומבלקה ולב נמס ופק ברכים וחלחלה בכל-מתנים ופני כלם קבצו פארור.
נחו	ב	12	איה מעון אריות ומרעה הוא לכפרים אשר הלך אריה לביא שם גור אריה ואין מחריד.
נחו	ב	13	אריה טרף בדי גרותיו ומחנק ללבאתיו וימלא-טרף חריו ומענתיו טרפה.
נחו	ב	14	הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא-ישמע עוד קול מלאככה.</P>
נחו	ג	1	הוי עיר דמים כלה כחש פרק מלאה לא ימיש טרף.
נחו	ג	2	קול שוט וקול רעש אופן וסוס דהר ומרכבה מרקדה.
נחו	ג	3	פרש מעלה ולהב חרב וברק חנית ורב חלל וכבד פגר ואין קצה לגויה יכשלו בגויתם.
נחו	ג	4	מרב זנוני זונה טובת חן בעלת כשפים המכרת גוים בזנוניה ומשפחות בכשפיה.
נחו	ג	5	הנני אליך נאם יהוה צבאות וגליתי שוליך על-פניך והראיתי גוים מערך וממלכות קלונך.
נחו	ג	6	והשלכתי עליך שקצים ונבלתיך ושמתיך כראי.
נחו	ג	7	והיה כל-ראיך ידוד ממך ואמר שדדה נינוה מי ינוד לה מאין אבקש מנחמים לך.
נחו	ג	8	התיטבי מנא אמון הישבה ביארים מים סביב לה אשר-חיל ים מים חומתה.
נחו	ג	9	כוש עצמה ומצרים ואין קצה פוט ולובים היו בעזרתך.
נחו	ג	10	גם-היא לגלה הלכה בשבי גם עלליה ירטשו בראש כל-חוצות ועל-נכבדיה ידו גורל וכל-גדוליה רתקו בזקים.
נחו	ג	11	גם-את תשכרי תהי נעלמה גם-את תבקשי מעוז מאויב.
נחו	ג	12	כל-מבצריך תאנים עם-בכורים אם-ינועו ונפלו על-פי אוכל.
נחו	ג	13	הנה עמך נשים בקרבך לאיביך פתוח נפתחו שערי ארצך אכלה אש בריחיך.
נחו	ג	14	מי מצור שאבי-לך חזקי מבצריך באי בטיט ורמסי בחמר החזיקי מלבן.
נחו	ג	15	שם תאכלך אש תכריתך חרב תאכלך כילק התכבד כילק התכבדי כארבה.
נחו	ג	16	הרבית רכליך מכוכבי השמים ילק פשט ויעף.
נחו	ג	17	מנזריך כארבה וטפסריך כגוב גבי החונים בגדרות ביום קרה שמש זרחה ונודד ולא-נודע מקומו אים.
נחו	ג	18	נמו רעיך מלך אשור ישכנו אדיריך נפשו עמך על-ההרים ואין מקבץ.
נחו	ג	19	אין-כהה לשברך נחלה מכתך כל שמעי שמעך תקעו כף עליך כי על-מי לא-עברה רעתך תמיד.</P>
נחמ	א	1	דברי נחמיה בן-חכליה ויהי בחדש-כסלו שנת עשרים ואני הייתי בשושן הבירה.
נחמ	א	2	ויבא חנני אחד מאחי הוא ואנשים מיהודה ואשאלם על-היהודים הפליטה אשר-נשארו מן-השבי ועל-ירושלם.
נחמ	א	3	ויאמרו לי הנשארים אשר-נשארו מן-השבי שם במדינה ברעה גדלה ובחרפה וחומת ירושלם מפרצת ושעריה נצתו באש.
נחמ	א	4	ויהי כשמעי את-הדברים האלה ישבתי ואבכה ואתאבלה ימים ואהי צם ומתפלל לפני אלהי השמים.
נחמ	א	5	ואמר אנא יהוה אלהי השמים האל הגדול והנורא שמר הברית וחסד לאהביו ולשמרי מצותיו.
נחמ	א	6	תהי נא אזנך-קשבת ועיניך פתוחות לשמע אל-תפלת עבדך אשר אנכי מתפלל לפניך היום יומם ולילה על-בני ישראל עבדיך ומתודה על-חטאות בני-ישראל אשר חטאנו לך ואני ובית-אבי חטאנו.
נחמ	א	7	חבל חבלנו לך ולא-שמרנו את-המצות ואת-החקים ואת-המשפטים אשר צוית את-משה עבדך.
נחמ	א	8	זכר-נא את-הדבר אשר צוית את-משה עבדך לאמר אתם תמעלו אני אפיץ אתכם בעמים.
נחמ	א	9	ושבתם אלי ושמרתם מצותי ועשיתם אתם אם-יהיה נדחכם בקצה השמים משם אקבצם והבואתים אל-המקום אשר בחרתי לשכן את-שמי שם.
נחמ	א	10	והם עבדיך ועמך אשר פדית בכחך הגדול ובידך החזקה.
נחמ	א	11	אנא אדני תהי נא אזנך-קשבת אל-תפלת עבדך ואל-תפלת עבדיך החפצים ליראה את-שמך והצליחה-נא לעבדך היום ותנהו לרחמים לפני האיש הזה ואני הייתי משקה למלך.
נחמ	ב	1	ויהי בחדש ניסן שנת עשרים לארתחשסתא המלך יין לפניו ואשא את-היין ואתנה למלך ולא-הייתי רע לפניו.
נחמ	ב	2	ויאמר לי המלך מדוע פניך רעים ואתה אינך חולה אין זה כי-אם רע לב ואירא הרבה מאד.
נחמ	ב	3	ואמר למלך המלך לעולם יחיה מדוע לא-ירעו פני אשר העיר בית-קברות אבתי חרבה ושעריה אכלו באש.</P>
נחמ	ב	4	ויאמר לי המלך על-מה-זה אתה מבקש ואתפלל אל-אלהי השמים.
נחמ	ב	5	ואמר למלך אם-על-המלך טוב ואם-ייטב עבדך לפניך אשר תשלחני אל-יהודה אל-עיר קברות אבתי ואבננה.
נחמ	ב	6	ויאמר לי המלך והשגל יושבת אצלו עד-מתי יהיה מהלכך ומתי תשוב וייטב לפני-המלך וישלחני ואתנה לו זמן.
נחמ	ב	7	ואומר למלך אם-על-המלך טוב אגרות יתנו-לי על-פחוות עבר הנהר אשר יעבירוני עד אשר-אבוא אל-יהודה.
נחמ	ב	8	ואגרת אל-אסף שמר הפרדס אשר למלך אשר יתן-לי עצים לקרות את-שערי הבירה אשר-לבית ולחומת העיר ולבית אשר-אבוא אליו ויתן-לי המלך כיד-אלהי הטובה עלי.
נחמ	ב	9	ואבוא אל-פחוות עבר הנהר ואתנה להם את אגרות המלך וישלח עמי המלך שרי חיל ופרשים.</P>
נחמ	ב	10	וישמע סנבלט החרני וטוביה העבד העמני וירע להם רעה גדלה אשר-בא אדם לבקש טובה לבני ישראל.
נחמ	ב	11	ואבוא אל-ירושלם ואהי-שם ימים שלשה.
נחמ	ב	12	ואקום לילה אני ואנשים מעט עמי ולא-הגדתי לאדם מה אלהי נתן אל-לבי לעשות לירושלם ובהמה אין עמי כי אם-הבהמה אשר אני רכב בה.
נחמ	ב	13	ואצאה בשער-הגיא לילה ואל-פני עין התנין ואל-שער האשפת ואהי שבר בחומת ירושלם אשר-המפרוצים ושעריה אכלו באש.
נחמ	ב	14	ואעבר אל-שער העין ואל-ברכת המלך ואין-מקום לבהמה לעבר תחתי.
נחמ	ב	15	ואהי עלה בנחל לילה ואהי שבר בחומה ואשוב ואבוא בשער הגיא ואשוב.
נחמ	ב	16	והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה עד-כן לא הגדתי.
נחמ	ב	17	ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש לכו ונבנה את-חומת ירושלם ולא-נהיה עוד חרפה.
נחמ	ב	18	ואגיד להם את-יד אלהי אשר-היא טובה עלי ואף-דברי המלך אשר אמר-לי ויאמרו נקום ובנינו ויחזקו ידיהם לטובה.</P>
נחמ	ב	19	וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה-הדבר הזה אשר אתם עשים העל המלך אתם מרדים.
נחמ	ב	20	ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין-חלק וצדקה וזכרון בירושלם.</P>
נחמ	ג	1	ויקם אלישיב הכהן הגדול ואחיו הכהנים ויבנו את-שער הצאן המה קדשוהו ויעמידו דלתתיו ועד-מגדל המאה קדשוהו עד מגדל חננאל.
נחמ	ג	2	ועל-ידו בנו אנשי ירחו ועל-ידו בנה זכור בן-אמרי.
נחמ	ג	3	ואת שער הדגים בנו בני הסנאה המה קרוהו ויעמידו דלתתיו מנעוליו ובריחיו.
נחמ	ג	4	ועל-ידם החזיק מרמות בן-אוריה בן-הקוץ ועל-ידם החזיק משלם בן-ברכיה בן-משיזבאל ועל-ידם החזיק צדוק בן-בענא.
נחמ	ג	5	ועל-ידם החזיקו התקועים ואדיריהם לא-הביאו צורם בעבדת אדניהם.
נחמ	ג	6	ואת שער הישנה החזיקו יוידע בן-פסח ומשלם בן-בסודיה המה קרוהו ויעמידו דלתתיו ומנעליו ובריחיו.
נחמ	ג	7	ועל-ידם החזיק מלטיה הגבעני וידון המרנתי אנשי גבעון והמצפה לכסא פחת עבר הנהר.
נחמ	ג	8	על-ידו החזיק עזיאל בן-חרהיה צורפים ועל-ידו החזיק חנניה בן-הרקחים ויעזבו ירושלם עד החומה הרחבה.
נחמ	ג	9	ועל-ידם החזיק רפיה בן-חור שר חצי פלך ירושלם.
נחמ	ג	10	ועל-ידם החזיק ידיה בן-חרומף ונגד ביתו ועל-ידו החזיק חטוש בן-חשבניה.
נחמ	ג	11	מדה שנית החזיק מלכיה בן-חרם וחשוב בן-פחת מואב ואת מגדל התנורים.
נחמ	ג	12	ועל-ידו החזיק שלום בן-הלוחש שר חצי פלך ירושלם הוא ובנותיו.
נחמ	ג	13	את שער הגיא החזיק חנון וישבי זנוח המה בנוהו ויעמידו דלתתיו מנעליו ובריחיו ואלף אמה בחומה עד שער השפות.
נחמ	ג	14	ואת שער האשפות החזיק מלכיה בן-רכב שר פלך בית-הכרם הוא יבננו ויעמיד דלתתיו מנעליו ובריחיו.
נחמ	ג	15	ואת שער העין החזיק שלון בן-כל-חזה שר פלך המצפה הוא יבננו ויטללנו ויעמידו דלתתיו מנעליו ובריחיו ואת חומת ברכת השלח לגן-המלך ועד-המעלות היורדות מעיר דויד.
נחמ	ג	16	אחריו החזיק נחמיה בן-עזבוק שר חצי פלך בית-צור עד-נגד קברי דויד ועד-הברכה העשויה ועד בית הגברים.
נחמ	ג	17	אחריו החזיקו הלוים רחום בן-בני על-ידו החזיק חשביה שר-חצי-פלך קעילה לפלכו.
נחמ	ג	18	אחריו החזיקו אחיהם בוי בן-חנדד שר חצי פלך קעילה.
נחמ	ג	19	ויחזק על-ידו עזר בן-ישוע שר המצפה מדה שנית מנגד עלת הנשק המקצע.
נחמ	ג	20	אחריו החרה החזיק ברוך בן-זבי מדה שנית מן-המקצוע עד-פתח בית אלישיב הכהן הגדול.
נחמ	ג	21	אחריו החזיק מרמות בן-אוריה בן-הקוץ מדה שנית מפתח בית אלישיב ועד-תכלית בית אלישיב.
נחמ	ג	22	ואחריו החזיקו הכהנים אנשי הככר.
נחמ	ג	23	אחריו החזיק בנימן וחשוב נגד ביתם אחריו החזיק עזריה בן-מעשיה בן-ענניה אצל ביתו.
נחמ	ג	24	אחריו החזיק בנוי בן-חנדד מדה שנית מבית עזריה עד-המקצוע ועד-הפנה.
נחמ	ג	25	פלל בן-אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן-פרעש.
נחמ	ג	26	והנתינים היו ישבים בעפל עד נגד שער המים למזרח והמגדל היוצא.
נחמ	ג	27	אחריו החזיקו התקעים מדה שנית מנגד המגדל הגדול היוצא ועד חומת העפל.
נחמ	ג	28	מעל שער הסוסים החזיקו הכהנים איש לנגד ביתו.
נחמ	ג	29	אחריו החזיק צדוק בן-אמר נגד ביתו ואחריו החזיק שמעיה בן-שכניה שמר שער המזרח.
נחמ	ג	30	אחרי החזיק חנניה בן-שלמיה וחנון בן-צלף הששי מדה שני אחריו החזיק משלם בן-ברכיה נגד נשכתו.
נחמ	ג	31	אחרי החזיק מלכיה בן-הצרפי עד-בית הנתינים והרכלים נגד שער המפקד ועד עלית הפנה.
נחמ	ג	32	ובין עלית הפנה לשער הצאן החזיקו הצרפים והרכלים.</P>
נחמ	ג	33	ויהי כאשר שמע סנבלט כי-אנחנו בונים את-החומה ויחר לו ויכעס הרבה וילעג על-היהודים.
נחמ	ג	34	ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את-האבנים מערמות העפר והמה שרופות.
נחמ	ג	35	וטוביה העמני אצלו ויאמר גם אשר-הם בונים אם-יעלה שועל ופרץ חומת אבניהם.</P>
נחמ	ג	36	שמע אלהינו כי-היינו בוזה והשב חרפתם אל-ראשם ותנם לבזה בארץ שביה.
נחמ	ג	37	ואל-תכס על-עונם וחטאתם מלפניך אל-תמחה כי הכעיסו לנגד הבונים.
נחמ	ג	38	ונבנה את-החומה ותקשר כל-החומה עד-חציה ויהי לב לעם לעשות.</P>
נחמ	ד	1	ויהי כאשר שמע סנבלט וטוביה והערבים והעמנים והאשדודים כי-עלתה ארוכה לחמות ירושלם כי-החלו הפרצים להסתם ויחר להם מאד.
נחמ	ד	2	ויקשרו כלם יחדו לבוא להלחם בירושלם ולעשות לו תועה.
נחמ	ד	3	ונתפלל אל-אלהינו ונעמיד משמר עליהם יומם ולילה מפניהם.
נחמ	ד	4	ויאמר יהודה כשל כח הסבל והעפר הרבה ואנחנו לא נוכל לבנות בחומה.
נחמ	ד	5	ויאמרו צרינו לא ידעו ולא יראו עד אשר-נבוא אל-תוכם והרגנום והשבתנו את-המלאכה.
נחמ	ד	6	ויהי כאשר-באו היהודים הישבים אצלם ויאמרו לנו עשר פעמים מכל-המקמות אשר-תשובו עלינו.
נחמ	ד	7	ואעמיד מתחתיות למקום מאחרי לחומה בצחחיים ואעמיד את-העם למשפחות עם-חרבתיהם רמחיהם וקשתתיהם.
נחמ	ד	8	וארא ואקום ואמר אל-החרים ואל-הסגנים ואל-יתר העם אל-תיראו מפניהם את-אדני הגדול והנורא זכרו והלחמו על-אחיכם בניכם ובנתיכם נשיכם ובתיכם.</P>
נחמ	ד	9	ויהי כאשר-שמעו אויבינו כי-נודע לנו ויפר האלהים את-עצתם ונשוב כלנו אל-החומה איש אל-מלאכתו.
נחמ	ד	10	ויהי מן-היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים אחרי כל-בית יהודה.
נחמ	ד	11	הבונים בחומה והנשאים בסבל עמשים באחת ידו עשה במלאכה ואחת מחזקת השלח.
נחמ	ד	12	והבונים איש חרבו אסורים על-מתניו ובונים והתוקע בשופר אצלי.
נחמ	ד	13	ואמר אל-החרים ואל-הסגנים ואל-יתר העם המלאכה הרבה ורחבה ואנחנו נפרדים על-החומה רחוקים איש מאחיו.
נחמ	ד	14	במקום אשר תשמעו את-קול השופר שמה תקבצו אלינו אלהינו ילחם לנו.
נחמ	ד	15	ואנחנו עשים במלאכה וחצים מחזיקים ברמחים מעלות השחר עד צאת הכוכבים.
נחמ	ד	16	גם בעת ההיא אמרתי לעם איש ונערו ילינו בתוך ירושלם והיו-לנו הלילה משמר והיום מלאכה.
נחמ	ד	17	ואין אני ואחי ונערי ואנשי המשמר אשר אחרי אין-אנחנו פשטים בגדינו איש שלחו המים.</P>
נחמ	ה	1	ותהי צעקת העם ונשיהם גדולה אל-אחיהם היהודים.
נחמ	ה	2	ויש אשר אמרים בנינו ובנתינו אנחנו רבים ונקחה דגן ונאכלה ונחיה.
נחמ	ה	3	ויש אשר אמרים שדתינו וכרמינו ובתינו אנחנו ערבים ונקחה דגן ברעב.
נחמ	ה	4	ויש אשר אמרים לוינו כסף למדת המלך שדתינו וכרמינו.
נחמ	ה	5	ועתה כבשר אחינו בשרנו כבניהם בנינו והנה אנחנו כבשים את-בנינו ואת-בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים.
נחמ	ה	6	ויחר לי מאד כאשר שמעתי את-זעקתם ואת הדברים האלה.
נחמ	ה	7	וימלך לבי עלי ואריבה את-החרים ואת-הסגנים ואמרה להם משא איש-באחיו אתם נשאים ואתן עליהם קהלה גדולה.
נחמ	ה	8	ואמרה להם אנחנו קנינו את-אחינו היהודים הנמכרים לגוים כדי בנו וגם-אתם תמכרו את-אחיכם ונמכרו-לנו ויחרישו ולא מצאו דבר.</P>
נחמ	ה	9	ויאמר לא-טוב הדבר אשר-אתם עשים הלוא ביראת אלהינו תלכו מחרפת הגוים אויבינו.
נחמ	ה	10	וגם-אני אחי ונערי נשים בהם כסף ודגן נעזבה-נא את-המשא הזה.
נחמ	ה	11	השיבו נא להם כהיום שדתיהם כרמיהם זיתיהם ובתיהם ומאת הכסף והדגן התירוש והיצהר אשר אתם נשים בהם.
נחמ	ה	12	ויאמרו נשיב ומהם לא נבקש כן נעשה כאשר אתה אומר ואקרא את-הכהנים ואשביעם לעשות כדבר הזה.
נחמ	ה	13	גם-חצני נערתי ואמרה ככה ינער האלהים את-כל-האיש אשר לא-יקים את-הדבר הזה מביתו ומיגיעו וככה יהיה נעור ורק ויאמרו כל-הקהל אמן ויהללו את-יהוה ויעש העם כדבר הזה.
נחמ	ה	14	גם מיום אשר-צוה אתי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה אני ואחי לחם הפחה לא אכלתי.
נחמ	ה	15	והפחות הראשנים אשר-לפני הכבידו על-העם ויקחו מהם בלחם ויין אחר כסף-שקלים ארבעים גם נעריהם שלטו על-העם ואני לא-עשיתי כן מפני יראת אלהים.
נחמ	ה	16	וגם במלאכת החומה הזאת החזקתי ושדה לא קנינו וכל-נערי קבוצים שם על-המלאכה.
נחמ	ה	17	והיהודים והסגנים מאה וחמשים איש והבאים אלינו מן-הגוים אשר-סביבתינו על-שלחני.
נחמ	ה	18	ואשר היה נעשה ליום אחד שור אחד צאן שש-בררות וצפרים נעשו-לי ובין עשרת ימים בכל-יין להרבה ועם-זה לחם הפחה לא בקשתי כי-כבדה העבדה על-העם הזה.
נחמ	ה	19	זכרה-לי אלהי לטובה כל אשר-עשיתי על-העם הזה.</P>
נחמ	ו	1	ויהי כאשר נשמע לסנבלט וטוביה ולגשם הערבי וליתר איבינו כי בניתי את-החומה ולא-נותר בה פרץ גם עד-העת ההיא דלתות לא-העמדתי בשערים.
נחמ	ו	2	וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה.
נחמ	ו	3	ואשלחה עליהם מלאכים לאמר מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם.
נחמ	ו	4	וישלחו אלי כדבר הזה ארבע פעמים ואשיב אותם כדבר הזה.</P>
נחמ	ו	5	וישלח אלי סנבלט כדבר הזה פעם חמישית את-נערו ואגרת פתוחה בידו.
נחמ	ו	6	כתוב בה בגוים נשמע וגשמו אמר אתה והיהודים חשבים למרוד על-כן אתה בונה החומה ואתה הוה להם למלך כדברים האלה.
נחמ	ו	7	וגם-נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו.</P>
נחמ	ו	8	ואשלחה אליו לאמר לא נהיה כדברים האלה אשר אתה אומר כי מלבך אתה בודאם.
נחמ	ו	9	כי כלם מיראים אותנו לאמר ירפו ידיהם מן-המלאכה ולא תעשה ועתה חזק את-ידי.
נחמ	ו	10	ואני-באתי בית שמעיה בן-דליה בן-מהיטבאל והוא עצור ויאמר נועד אל-בית האלהים אל-תוך ההיכל ונסגרה דלתות ההיכל כי באים להרגך ולילה באים להרגך.
נחמ	ו	11	ואמרה האיש כמוני יברח ומי כמוני אשר-יבוא אל-ההיכל וחי לא אבוא.
נחמ	ו	12	ואכירה והנה לא-אלהים שלחו כי הנבואה דבר עלי וטוביה וסנבלט שכרו.
נחמ	ו	13	למען שכור הוא למען-אירא ואעשה-כן וחטאתי והיה להם לשם רע למען יחרפוני.</P>
נחמ	ו	14	זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי.
נחמ	ו	15	ותשלם החומה בעשרים וחמשה לאלול לחמשים ושנים יום.</P>
נחמ	ו	16	ויהי כאשר שמעו כל-אויבינו ויראו כל-הגוים אשר סביבתינו ויפלו מאד בעיניהם וידעו כי מאת אלהינו נעשתה המלאכה הזאת.
נחמ	ו	17	גם בימים ההם מרבים חרי יהודה אגרתיהם הולכות על-טוביה ואשר לטוביה באות אליהם.
נחמ	ו	18	כי-רבים ביהודה בעלי שבועה לו כי-חתן הוא לשכניה בן-ארח ויהוחנן בנו לקח את-בת-משלם בן ברכיה.
נחמ	ו	19	גם טובתיו היו אמרים לפני ודברי היו מוציאים לו אגרות שלח טוביה ליראני.</P>
נחמ	ז	1	ויהי כאשר נבנתה החומה ואעמיד הדלתות ויפקדו השוערים והמשררים והלוים.
נחמ	ז	2	ואצוה את-חנני אחי ואת-חנניה שר הבירה על-ירושלם כי-הוא כאיש אמת וירא את-האלהים מרבים.
נחמ	ז	3	ויאמר להם לא יפתחו שערי ירושלם עד-חם השמש ועד הם עמדים יגיפו הדלתות ואחזו והעמיד משמרות ישבי ירושלם איש במשמרו ואיש נגד ביתו.
נחמ	ז	4	והעיר רחבת ידים וגדולה והעם מעט בתוכה ואין בתים בנוים.
נחמ	ז	5	ויתן אלהי אל-לבי ואקבצה את-החרים ואת-הסגנים ואת-העם להתיחש ואמצא ספר היחש העולים בראשונה ואמצא כתוב בו.</P>
נחמ	ז	6	אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו.
נחמ	ז	7	הבאים עם-זרבבל ישוע נחמיה עזריה רעמיה נחמני מרדכי בלשן מספרת בגוי נחום בענה מספר אנשי עם ישראל.
נחמ	ז	8	בני פרעש אלפים מאה ושבעים ושנים.
נחמ	ז	9	בני שפטיה שלש מאות שבעים ושנים.
נחמ	ז	10	בני ארח שש מאות חמשים ושנים.
נחמ	ז	11	בני-פחת מואב לבני ישוע ויואב אלפים ושמנה מאות שמנה עשר.
נחמ	ז	12	בני עילם אלף מאתים חמשים וארבעה.
נחמ	ז	13	בני זתוא שמנה מאות ארבעים וחמשה.
נחמ	ז	14	בני זכי שבע מאות וששים.
נחמ	ז	15	בני בנוי שש מאות ארבעים ושמנה.
נחמ	ז	16	בני בבי שש מאות עשרים ושמנה.
נחמ	ז	17	בני עזגד אלפים שלש מאות עשרים ושנים.
נחמ	ז	18	בני אדניקם שש מאות ששים ושבעה.
נחמ	ז	19	בני בגוי אלפים ששים ושבעה.
נחמ	ז	20	בני עדין שש מאות חמשים וחמשה.
נחמ	ז	21	בני-אטר לחזקיה תשעים ושמנה.
נחמ	ז	22	בני חשם שלש מאות עשרים ושמנה.
נחמ	ז	23	בני בצי שלש מאות עשרים וארבעה.
נחמ	ז	24	בני חריף מאה שנים עשר.
נחמ	ז	25	בני גבעון תשעים וחמשה.
נחמ	ז	26	אנשי בית-לחם ונטפה מאה שמנים ושמנה.
נחמ	ז	27	אנשי ענתות מאה עשרים ושמנה.
נחמ	ז	28	אנשי בית-עזמות ארבעים ושנים.
נחמ	ז	29	אנשי קרית יערים כפירה ובארות שבע מאות ארבעים ושלשה.
נחמ	ז	30	אנשי הרמה וגבע שש מאות עשרים ואחד.
נחמ	ז	31	אנשי מכמס מאה ועשרים ושנים.
נחמ	ז	32	אנשי בית-אל והעי מאה עשרים ושלשה.
נחמ	ז	33	אנשי נבו אחר חמשים ושנים.
נחמ	ז	34	בני עילם אחר אלף מאתים חמשים וארבעה.
נחמ	ז	35	בני חרם שלש מאות ועשרים.
נחמ	ז	36	בני ירחו שלש מאות ארבעים וחמשה.
נחמ	ז	37	בני-לד חדיד ואונו שבע מאות ועשרים ואחד.
נחמ	ז	38	בני סנאה שלשת אלפים תשע מאות ושלשים.</P>
נחמ	ז	39	הכהנים בני ידעיה לבית ישוע תשע מאות שבעים ושלשה.
נחמ	ז	40	בני אמר אלף חמשים ושנים.
נחמ	ז	41	בני פשחור אלף מאתים ארבעים ושבעה.
נחמ	ז	42	בני חרם אלף שבעה עשר.</P>
נחמ	ז	43	הלוים בני-ישוע לקדמיאל לבני להודוה שבעים וארבעה.
נחמ	ז	44	המשררים בני אסף מאה ארבעים ושמנה.
נחמ	ז	45	השערים בני-שלום בני-אטר בני-טלמן בני-עקוב בני חטיטא בני שבי מאה שלשים ושמנה.
נחמ	ז	46	הנתינים בני-צחא בני-חשפא בני טבעות.
נחמ	ז	47	בני-קירס בני-סיעא בני פדון.
נחמ	ז	48	בני-לבנה בני-חגבה בני שלמי.
נחמ	ז	49	בני-חנן בני-גדל בני-גחר.
נחמ	ז	50	בני-ראיה בני-רצין בני נקודא.
נחמ	ז	51	בני-גזם בני-עזא בני פסח.
נחמ	ז	52	בני-בסי בני-מעונים בני נפושסים.
נחמ	ז	53	בני-בקבוק בני-חקופא בני חרחור.
נחמ	ז	54	בני-בצלית בני-מחידא בני חרשא.
נחמ	ז	55	בני-ברקוס בני-סיסרא בני-תמח.
נחמ	ז	56	בני נציח בני חטיפא.
נחמ	ז	57	בני עבדי שלמה בני-סוטי בני-סופרת בני פרידא.
נחמ	ז	58	בני-יעלא בני-דרקון בני גדל.
נחמ	ז	59	בני שפטיה בני-חטיל בני פכרת הצביים בני אמון.
נחמ	ז	60	כל-הנתינים ובני עבדי שלמה שלש מאות תשעים ושנים.</P>
נחמ	ז	61	ואלה העולים מתל מלח תל חרשא כרוב אדון ואמר ולא יכלו להגיד בית-אבותם וזרעם אם מישראל הם.
נחמ	ז	62	בני-דליה בני-טוביה בני נקודא שש מאות וארבעים ושנים.</P>
נחמ	ז	63	ומן-הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על-שמם.
נחמ	ז	64	אלה בקשו כתבם המתיחשים ולא נמצא ויגאלו מן-הכהנה.
נחמ	ז	65	ויאמר התרשתא להם אשר לא-יאכלו מקדש הקדשים עד עמד הכהן לאורים ותומים.
נחמ	ז	66	כל-הקהל כאחד ארבע רבוא אלפים שלש-מאות וששים.
נחמ	ז	67	מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים וארבעים וחמשה.</P>
נחמ	ז	68	גמלים ארבע מאות שלשים וחמשה חמרים ששת אלפים שבע מאות ועשרים.
נחמ	ז	69	ומקצת ראשי האבות נתנו למלאכה התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות.
נחמ	ז	70	ומראשי האבות נתנו לאוצר המלאכה זהב דרכמונים שתי רבות וכסף מנים אלפים ומאתים.
נחמ	ז	71	ואשר נתנו שארית העם זהב דרכמונים שתי רבוא וכסף מנים אלפים וכתנת כהנים ששים ושבעה.</P>
נחמ	ז	72	וישבו הכהנים והלוים והשוערים והמשררים ומן-העם והנתינים וכל-ישראל בעריהם ויגע החדש השביעי ובני ישראל בעריהם.</P>
נחמ	ח	1	ויאספו כל-העם כאיש אחד אל-הרחוב אשר לפני שער-המים ויאמרו לעזרא הספר להביא את-ספר תורת משה אשר-צוה יהוה את-ישראל.
נחמ	ח	2	ויביא עזרא הכהן את-התורה לפני הקהל מאיש ועד-אשה וכל מבין לשמע ביום אחד לחדש השביעי.
נחמ	ח	3	ויקרא-בו לפני הרחוב אשר לפני שער-המים מן-האור עד-מחצית היום נגד האנשים והנשים והמבינים ואזני כל-העם אל-ספר התורה.
נחמ	ח	4	ויעמד עזרא הספר על-מגדל-עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על-ימינו ומשמאלו פדיה ומישאל ומלכיה וחשם וחשבדנה זכריה משלם.
נחמ	ח	5	ויפתח עזרא הספר לעיני כל-העם כי-מעל כל-העם היה וכפתחו עמדו כל-העם.
נחמ	ח	6	ויברך עזרא את-יהוה האלהים הגדול ויענו כל-העם אמן אמן במעל ידיהם ויקדו וישתחו ליהוה אפים ארצה.
נחמ	ח	7	וישוע ובני ושרביה ימין עקוב שבתי הודיה מעשיה קליטא עזריה יוזבד חנן פלאיה והלוים מבינים את-העם לתורה והעם על-עמדם.
נחמ	ח	8	ויקראו בספר בתורת האלהים מפרש ושום שכל ויבינו במקרא.</P>
נחמ	ח	9	ויאמר נחמיה הוא התרשתא ועזרא הכהן הספר והלוים המבינים את-העם לכל-העם היום קדש-הוא ליהוה אלהיכם אל-תתאבלו ואל-תבכו כי בוכים כל-העם כשמעם את-דברי התורה.
נחמ	ח	10	ויאמר להם לכו אכלו משמנים ושתו ממתקים ושלחו מנות לאין נכון לו כי-קדוש היום לאדנינו ואל-תעצבו כי-חדות יהוה היא מעזכם.
נחמ	ח	11	והלוים מחשים לכל-העם לאמר הסו כי היום קדש ואל-תעצבו.
נחמ	ח	12	וילכו כל-העם לאכל ולשתות ולשלח מנות ולעשות שמחה גדולה כי הבינו בדברים אשר הודיעו להם.</P>
נחמ	ח	13	וביום השני נאספו ראשי האבות לכל-העם הכהנים והלוים אל-עזרא הספר ולהשכיל אל-דברי התורה.
נחמ	ח	14	וימצאו כתוב בתורה אשר צוה יהוה ביד-משה אשר ישבו בני-ישראל בסכות בחג בחדש השביעי.
נחמ	ח	15	ואשר ישמיעו ויעבירו קול בכל-עריהם ובירושלם לאמר צאו ההר והביאו עלי-זית ועלי-עץ שמן ועלי הדס ועלי תמרים ועלי עץ עבת לעשת סכת ככתוב.</P>
נחמ	ח	16	ויצאו העם ויביאו ויעשו להם סכות איש על-גגו ובחצרתיהם ובחצרות בית האלהים וברחוב שער המים וברחוב שער אפרים.
נחמ	ח	17	ויעשו כל-הקהל השבים מן-השבי סכות וישבו בסכות כי לא-עשו מימי ישוע בן-נון כן בני ישראל עד היום ההוא ותהי שמחה גדולה מאד.
נחמ	ח	18	ויקרא בספר תורת האלהים יום ביום מן-היום הראשון עד היום האחרון ויעשו-חג שבעת ימים וביום השמיני עצרת כמשפט.</P>
נחמ	ט	1	וביום עשרים וארבעה לחדש הזה נאספו בני-ישראל בצום ובשקים ואדמה עליהם.
נחמ	ט	2	ויבדלו זרע ישראל מכל בני נכר ויעמדו ויתודו על-חטאתיהם ועונות אבתיהם.
נחמ	ט	3	ויקומו על-עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם.</P>
נחמ	ט	4	ויקם על-מעלה הלוים ישוע ובני קדמיאל שבניה בני שרביה בני כנני ויזעקו בקול גדול אל-יהוה אלהיהם.
נחמ	ט	5	ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את-יהוה אלהיכם מן-העולם עד-העולם ויברכו שם כבודך ומרומם על-כל-ברכה ותהלה.
נחמ	ט	6	אתה-הוא יהוה לבדך את עשית את-השמים שמי השמים וכל-צבאם הארץ וכל-אשר עליה הימים וכל-אשר בהם ואתה מחיה את-כלם וצבא השמים לך משתחוים.
נחמ	ט	7	אתה-הוא יהוה האלהים אשר בחרת באברם והוצאתו מאור כשדים ושמת שמו אברהם.
נחמ	ט	8	ומצאת את-לבבו נאמן לפניך וכרות עמו הברית לתת את-ארץ הכנעני החתי האמרי והפרזי והיבוסי והגרגשי לתת לזרעו ותקם את-דבריך כי צדיק אתה.
נחמ	ט	9	ותרא את-עני אבתינו במצרים ואת-זעקתם שמעת על-ים-סוף.
נחמ	ט	10	ותתן אתת ומפתים בפרעה ובכל-עבדיו ובכל-עם ארצו כי ידעת כי הזידו עליהם ותעש-לך שם כהיום הזה.
נחמ	ט	11	והים בקעת לפניהם ויעברו בתוך-הים ביבשה ואת-רדפיהם השלכת במצולת כמו-אבן במים עזים.
נחמ	ט	12	ובעמוד ענן הנחיתם יומם ובעמוד אש לילה להאיר להם את-הדרך אשר ילכו-בה.
נחמ	ט	13	ועל הר-סיני ירדת ודבר עמהם משמים ותתן להם משפטים ישרים ותורות אמת חקים ומצות טובים.
נחמ	ט	14	ואת-שבת קדשך הודעת להם ומצוות וחקים ותורה צוית להם ביד משה עבדך.
נחמ	ט	15	ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את-הארץ אשר-נשאת את-ידך לתת להם.
נחמ	ט	16	והם ואבתינו הזידו ויקשו את-ערפם ולא שמעו אל-מצותיך.
נחמ	ט	17	וימאנו לשמע ולא-זכרו נפלאתיך אשר עשית עמהם ויקשו את-ערפם ויתנו-ראש לשוב לעבדתם במרים ואתה אלוה סליחות חנון ורחום ארך-אפים ורב-וחסד ולא עזבתם.
נחמ	ט	18	אף כי-עשו להם עגל מסכה ויאמרו זה אלהיך אשר העלך ממצרים ויעשו נאצות גדלות.
נחמ	ט	19	ואתה ברחמיך הרבים לא עזבתם במדבר את-עמוד הענן לא-סר מעליהם ביומם להנחתם בהדרך ואת-עמוד האש בלילה להאיר להם ואת-הדרך אשר ילכו-בה.
נחמ	ט	20	ורוחך הטובה נתת להשכילם ומנך לא-מנעת מפיהם ומים נתתה להם לצמאם.
נחמ	ט	21	וארבעים שנה כלכלתם במדבר לא חסרו שלמתיהם לא בלו ורגליהם לא בצקו.
נחמ	ט	22	ותתן להם ממלכות ועממים ותחלקם לפאה ויירשו את-ארץ סיחון ואת-ארץ מלך חשבון ואת-ארץ עוג מלך-הבשן.
נחמ	ט	23	ובניהם הרבית כככבי השמים ותביאם אל-הארץ אשר-אמרת לאבתיהם לבוא לרשת.
נחמ	ט	24	ויבאו הבנים ויירשו את-הארץ ותכנע לפניהם את-ישבי הארץ הכנענים ותתנם בידם ואת-מלכיהם ואת-עממי הארץ לעשות בהם כרצונם.
נחמ	ט	25	וילכדו ערים בצרות ואדמה שמנה ויירשו בתים מלאים-כל-טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול.
נחמ	ט	26	וימרו וימרדו בך וישלכו את-תורתך אחרי גום ואת-נביאיך הרגו אשר-העידו בם להשיבם אליך ויעשו נאצות גדולת.
נחמ	ט	27	ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם.
נחמ	ט	28	וכנוח להם ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים.
נחמ	ט	29	ותעד בהם להשיבם אל-תורתך והמה הזידו ולא-שמעו למצותיך ובמשפטיך חטאו-בם אשר-יעשה אדם וחיה בהם ויתנו כתף סוררת וערפם הקשו ולא שמעו.
נחמ	ט	30	ותמשך עליהם שנים רבות ותעד בם ברוחך ביד-נביאיך ולא האזינו ותתנם ביד עמי הארצת.
נחמ	ט	31	וברחמיך הרבים לא-עשיתם כלה ולא עזבתם כי אל-חנון ורחום אתה.
נחמ	ט	32	ועתה אלהינו האל הגדול הגבור והנורא שומר הברית והחסד אל-ימעט לפניך את כל-התלאה אשר-מצאתנו למלכינו לשרינו ולכהנינו ולנביאנו ולאבתינו ולכל-עמך מימי מלכי אשור עד היום הזה.
נחמ	ט	33	ואתה צדיק על כל-הבא עלינו כי-אמת עשית ואנחנו הרשענו.
נחמ	ט	34	ואת-מלכינו שרינו כהנינו ואבתינו לא עשו תורתך ולא הקשיבו אל-מצותיך ולעדותיך אשר העידת בהם.
נחמ	ט	35	והם במלכותם ובטובך הרב אשר-נתת להם ובארץ הרחבה והשמנה אשר-נתת לפניהם לא עבדוך ולא-שבו ממעלליהם הרעים.
נחמ	ט	36	הנה אנחנו היום עבדים והארץ אשר-נתתה לאבתינו לאכל את-פריה ואת-טובה הנה אנחנו עבדים עליה.
נחמ	ט	37	ותבואתה מרבה למלכים אשר-נתתה עלינו בחטאותינו ועל גויתינו משלים ובבהמתנו כרצונם ובצרה גדולה אנחנו.</P>
נחמ	י	1	ובכל-זאת אנחנו כרתים אמנה וכתבים ועל החתום שרינו לוינו כהנינו.
נחמ	י	2	ועל החתומים נחמיה התרשתא בן-חכליה וצדקיה.
נחמ	י	3	שריה עזריה ירמיה.
נחמ	י	4	פשחור אמריה מלכיה.
נחמ	י	5	חטוש שבניה מלוך.
נחמ	י	6	חרם מרמות עבדיה.
נחמ	י	7	דניאל גנתון ברוך.
נחמ	י	8	משלם אביה מימן.
נחמ	י	9	מעזיה בלגי שמעיה אלה הכהנים.</P>
נחמ	י	10	והלוים וישוע בן-אזניה בנוי מבני חנדד קדמיאל.
נחמ	י	11	ואחיהם שבניה הודיה קליטא פלאיה חנן.
נחמ	י	12	מיכא רחוב חשביה.
נחמ	י	13	זכור שרביה שבניה.
נחמ	י	14	הודיה בני בנינו.</P>
נחמ	י	15	ראשי העם פרעש פחת מואב עילם זתוא בני.
נחמ	י	16	בני עזגד בבי.
נחמ	י	17	אדניה בגוי עדין.
נחמ	י	18	אטר חזקיה עזור.
נחמ	י	19	הודיה חשם בצי.
נחמ	י	20	חריף ענתות נובי.
נחמ	י	21	מגפיעש משלם חזיר.
נחמ	י	22	משיזבאל צדוק ידוע.
נחמ	י	23	פלטיה חנן עניה.
נחמ	י	24	הושע חנניה חשוב.
נחמ	י	25	הלוחש פלחא שובק.
נחמ	י	26	רחום חשבנה מעשיה.
נחמ	י	27	ואחיה חנן ענן.
נחמ	י	28	מלוך חרם בענה.
נחמ	י	29	ושאר העם הכהנים הלוים השוערים המשררים הנתינים וכל-הנבדל מעמי הארצות אל-תורת האלהים נשיהם בניהם ובנתיהם כל יודע מבין.
נחמ	י	30	מחזיקים על-אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד-האלהים ולשמור ולעשות את-כל-מצות יהוה אדנינו ומשפטיו וחקיו.
נחמ	י	31	ואשר לא-נתן בנתינו לעמי הארץ ואת-בנתיהם לא נקח לבנינו.
נחמ	י	32	ועמי הארץ המביאים את-המקחות וכל-שבר ביום השבת למכור לא-נקח מהם בשבת וביום קדש ונטש את-השנה השביעית ומשא כל-יד.
נחמ	י	33	והעמדנו עלינו מצות לתת עלינו שלשית השקל בשנה לעבדת בית אלהינו.
נחמ	י	34	ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות לכפר על-ישראל וכל מלאכת בית-אלהינו.</P>
נחמ	י	35	והגורלות הפלנו על-קרבן העצים הכהנים הלוים והעם להביא לבית אלהינו לבית-אבתינו לעתים מזמנים שנה בשנה לבער על-מזבח יהוה אלהינו ככתוב בתורה.
נחמ	י	36	ולהביא את-בכורי אדמתנו ובכורי כל-פרי כל-עץ שנה בשנה לבית יהוה.
נחמ	י	37	ואת-בכרות בנינו ובהמתינו ככתוב בתורה ואת-בכורי בקרינו וצאנינו להביא לבית אלהינו לכהנים המשרתים בבית אלהינו.
נחמ	י	38	ואת-ראשית עריסתינו ותרומתינו ופרי כל-עץ תירוש ויצהר נביא לכהנים אל-לשכות בית-אלהינו ומעשר אדמתנו ללוים והם הלוים המעשרים בכל ערי עבדתנו.
נחמ	י	39	והיה הכהן בן-אהרן עם-הלוים בעשר הלוים והלוים יעלו את-מעשר המעשר לבית אלהינו אל-הלשכות לבית האוצר.
נחמ	י	40	כי אל-הלשכות יביאו בני-ישראל ובני הלוי את-תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את-בית אלהינו.</P>
נחמ	יא	1	וישבו שרי-העם בירושלם ושאר העם הפילו גורלות להביא אחד מן-העשרה לשבת בירושלם עיר הקדש ותשע הידות בערים.
נחמ	יא	2	ויברכו העם לכל האנשים המתנדבים לשבת בירושלם.</P>
נחמ	יא	3	ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה.
נחמ	יא	4	ובירושלם ישבו מבני יהודה ומבני בנימן מבני יהודה עתיה בן-עזיה בן-זכריה בן-אמריה בן-שפטיה בן-מהללאל מבני-פרץ.
נחמ	יא	5	ומעשיה בן-ברוך בן-כל-חזה בן-חזיה בן-עדיה בן-יויריב בן-זכריה בן-השלני.
נחמ	יא	6	כל-בני-פרץ הישבים בירושלם ארבע מאות ששים ושמנה אנשי-חיל.</P>
נחמ	יא	7	ואלה בני בנימן סלא בן-משלם בן-יועד בן-פדיה בן-קוליה בן-מעשיה בן-איתיאל בן-ישעיה.
נחמ	יא	8	ואחריו גבי סלי תשע מאות עשרים ושמנה.
נחמ	יא	9	ויואל בן-זכרי פקיד עליהם ויהודה בן-הסנואה על-העיר משנה.</P>
נחמ	יא	10	מן-הכהנים ידעיה בן-יויריב יכין.
נחמ	יא	11	שריה בן-חלקיה בן-משלם בן-צדוק בן-מריות בן-אחיטוב נגד בית האלהים.
נחמ	יא	12	ואחיהם עשי המלאכה לבית שמנה מאות עשרים ושנים ועדיה בן-ירחם בן-פלליה בן-אמצי בן-זכריה בן-פשחור בן-מלכיה.
נחמ	יא	13	ואחיו ראשים לאבות מאתים ארבעים ושנים ועמשסי בן-עזראל בן-אחזי בן-משלמות בן-אמר.
נחמ	יא	14	ואחיהם גבורי חיל מאה עשרים ושמנה ופקיד עליהם זבדיאל בן-הגדולים.</P>
נחמ	יא	15	ומן-הלוים שמעיה בן-חשוב בן-עזריקם בן-חשביה בן-בוני.
נחמ	יא	16	ושבתי ויוזבד על-המלאכה החיצנה לבית האלהים מראשי הלוים.
נחמ	יא	17	ומתניה בן-מיכה בן-זבדי בן-אסף ראש התחלה יהודה לתפלה ובקבקיה משנה מאחיו ועבדא בן-שמוע בן-גלל בן-ידיתון.
נחמ	יא	18	כל-הלוים בעיר הקדש מאתים שמנים וארבעה.</P>
נחמ	יא	19	והשוערים עקוב טלמון ואחיהם השמרים בשערים מאה שבעים ושנים.
נחמ	יא	20	ושאר ישראל הכהנים הלוים בכל-ערי יהודה איש בנחלתו.
נחמ	יא	21	והנתינים ישבים בעפל וציחא וגשפא על-הנתינים.</P>
נחמ	יא	22	ופקיד הלוים בירושלם עזי בן-בני בן-חשביה בן-מתניה בן-מיכא מבני אסף המשררים לנגד מלאכת בית-האלהים.
נחמ	יא	23	כי-מצות המלך עליהם ואמנה על-המשררים דבר-יום ביומו.
נחמ	יא	24	ופתחיה בן-משיזבאל מבני-זרח בן-יהודה ליד המלך לכל-דבר לעם.
נחמ	יא	25	ואל-החצרים בשדתם מבני יהודה ישבו בקרית הארבע ובנתיה ובדיבן ובנתיה וביקבצאל וחצריה.
נחמ	יא	26	ובישוע ובמולדה ובבית פלט.
נחמ	יא	27	ובחצר שועל ובבאר שבע ובנתיה.
נחמ	יא	28	ובצקלג ובמכנה ובבנתיה.
נחמ	יא	29	ובעין רמון ובצרעה ובירמות.
נחמ	יא	30	זנח עדלם וחצריהם לכיש ושדתיה עזקה ובנתיה ויחנו מבאר-שבע עד-גיא-הנם.
נחמ	יא	31	ובני בנימן מגבע מכמש ועיה ובית-אל ובנתיה.
נחמ	יא	32	ענתות נב ענניה.
נחמ	יא	33	חצור רמה גתים.
נחמ	יא	34	חדיד צבעים נבלט.
נחמ	יא	35	לד ואונו גי החרשים.
נחמ	יא	36	ומן-הלוים מחלקות יהודה לבנימין.</P>
נחמ	יב	1	ואלה הכהנים והלוים אשר עלו עם-זרבבל בן-שאלתיאל וישוע שריה ירמיה עזרא.
נחמ	יב	2	אמריה מלוך חטוש.
נחמ	יב	3	שכניה רחם מרמת.
נחמ	יב	4	עדוא גנתוי אביה.
נחמ	יב	5	מימין מעדיה בלגה.
נחמ	יב	6	שמעיה ויויריב ידעיה.
נחמ	יב	7	סלו עמוק חלקיה ידעיה אלה ראשי הכהנים ואחיהם בימי ישוע.</P>
נחמ	יב	8	והלוים ישוע בנוי קדמיאל שרביה יהודה מתניה על-הידות הוא ואחיו.
נחמ	יב	9	ובקבקיה וענו אחיהם לנגדם למשמרות.
נחמ	יב	10	וישוע הוליד את-יויקים ויויקים הוליד את-אלישיב ואלישיב את-יוידע.
נחמ	יב	11	ויוידע הוליד את-יונתן ויונתן הוליד את-ידוע.
נחמ	יב	12	ובימי יויקים היו כהנים ראשי האבות לשריה מריה לירמיה חנניה.
נחמ	יב	13	לעזרא משלם לאמריה יהוחנן.
נחמ	יב	14	למלוכי יונתן לשבניה יוסף.
נחמ	יב	15	לחרם עדנא למריות חלקי.
נחמ	יב	16	לעדיא זכריה לגנתון משלם.
נחמ	יב	17	לאביה זכרי למנימין למועדיה פלטי.
נחמ	יב	18	לבלגה שמוע לשמעיה יהונתן.
נחמ	יב	19	וליויריב מתני לידעיה עזי.
נחמ	יב	20	לסלי קלי לעמוק עבר.
נחמ	יב	21	לחלקיה חשביה לידעיה נתנאל.
נחמ	יב	22	הלוים בימי אלישיב יוידע ויוחנן וידוע כתובים ראשי אבות והכהנים על-מלכות דריוש הפרסי.</P>
נחמ	יב	23	בני לוי ראשי האבות כתובים על-ספר דברי הימים ועד-ימי יוחנן בן-אלישיב.
נחמ	יב	24	וראשי הלוים חשביה שרביה וישוע בן-קדמיאל ואחיהם לנגדם להלל להודות במצות דויד איש-האלהים משמר לעמת משמר.
נחמ	יב	25	מתניה ובקבקיה עבדיה משלם טלמון עקוב שמרים שוערים משמר באספי השערים.
נחמ	יב	26	אלה בימי יויקים בן-ישוע בן-יוצדק ובימי נחמיה הפחה ועזרא הכהן הסופר.</P>
נחמ	יב	27	ובחנכת חומת ירושלם בקשו את-הלוים מכל-מקומתם להביאם לירושלם לעשת חנכה ושמחה ובתודות ובשיר מצלתים נבלים ובכנרות.
נחמ	יב	28	ויאספו בני המשררים ומן-הככר סביבות ירושלם ומן-חצרי נטפתי.
נחמ	יב	29	ומבית הגלגל ומשדות גבע ועזמות כי חצרים בנו להם המשררים סביבות ירושלם.
נחמ	יב	30	ויטהרו הכהנים והלוים ויטהרו את-העם ואת-השערים ואת-החומה.
נחמ	יב	31	ואעלה את-שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת.
נחמ	יב	32	וילך אחריהם הושעיה וחצי שרי יהודה.
נחמ	יב	33	ועזריה עזרא ומשלם.
נחמ	יב	34	יהודה ובנימן ושמעיה וירמיה.</P>
נחמ	יב	35	ומבני הכהנים בחצצרות זכריה בן-יונתן בן-שמעיה בן-מתניה בן-מיכיה בן-זכור בן-אסף.
נחמ	יב	36	ואחיו שמעיה ועזראל מללי גללי מעי נתנאל ויהודה חנני בכלי-שיר דויד איש האלהים ועזרא הסופר לפניהם.
נחמ	יב	37	ועל שער העין ונגדם עלו על-מעלות עיר דויד במעלה לחומה מעל לבית דויד ועד שער המים מזרח.
נחמ	יב	38	והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה.
נחמ	יב	39	ומעל לשער-אפרים ועל-שער הישנה ועל-שער הדגים ומגדל חננאל ומגדל המאה ועד שער הצאן ועמדו בשער המטרה.
נחמ	יב	40	ותעמדנה שתי התודת בבית האלהים ואני וחצי הסגנים עמי.
נחמ	יב	41	והכהנים אליקים מעשיה מנימין מיכיה אליועיני זכריה חנניה בחצצרות.
נחמ	יב	42	ומעשיה ושמעיה ואלעזר ועזי ויהוחנן ומלכיה ועילם ועזר וישמיעו המשררים ויזרחיה הפקיד.
נחמ	יב	43	ויזבחו ביום-ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק.
נחמ	יב	44	ויפקדו ביום ההוא אנשים על-הנשכות לאוצרות לתרומות לראשית ולמעשרות לכנוס בהם לשדי הערים מנאות התורה לכהנים וללוים כי שמחת יהודה על-הכהנים ועל-הלוים העמדים.
נחמ	יב	45	וישמרו משמרת אלהיהם ומשמרת הטהרה והמשררים והשערים כמצות דויד שלמה בנו.
נחמ	יב	46	כי-בימי דויד ואסף מקדם ראש המשררים ושיר-תהלה והדות לאלהים.
נחמ	יב	47	וכל-ישראל בימי זרבבל ובימי נחמיה נתנים מניות המשררים והשערים דבר-יום ביומו ומקדשים ללוים והלוים מקדשים לבני אהרן.</P>
נחמ	יג	1	ביום ההוא נקרא בספר משה באזני העם ונמצא כתוב בו אשר לא-יבוא עמני ומאבי בקהל האלהים עד-עולם.
נחמ	יג	2	כי לא קדמו את-בני ישראל בלחם ובמים וישכר עליו את-בלעם לקללו ויהפך אלהינו הקללה לברכה.
נחמ	יג	3	ויהי כשמעם את-התורה ויבדילו כל-ערב מישראל.
נחמ	יג	4	ולפני מזה אלישיב הכהן נתון בלשכת בית-אלהינו קרוב לטוביה.
נחמ	יג	5	ויעש לו לשכה גדולה ושם היו לפנים נתנים את-המנחה הלבונה והכלים ומעשר הדגן התירוש והיצהר מצות הלוים והמשררים והשערים ותרומת הכהנים.
נחמ	יג	6	ובכל-זה לא הייתי בירושלם כי בשנת שלשים ושתים לארתחשסתא מלך-בבל באתי אל-המלך ולקץ ימים נשאלתי מן-המלך.
נחמ	יג	7	ואבוא לירושלם ואבינה ברעה אשר עשה אלישיב לטוביה לעשות לו נשכה בחצרי בית האלהים.
נחמ	יג	8	וירע לי מאד ואשליכה את-כל-כלי בית-טוביה החוץ מן-הלשכה.
נחמ	יג	9	ואמרה ויטהרו הלשכות ואשיבה שם כלי בית האלהים את-המנחה והלבונה.</P>
נחמ	יג	10	ואדעה כי-מניות הלוים לא נתנה ויברחו איש-לשדהו הלוים והמשררים עשי המלאכה.
נחמ	יג	11	ואריבה את-הסגנים ואמרה מדוע נעזב בית-האלהים ואקבצם ואעמדם על-עמדם.
נחמ	יג	12	וכל-יהודה הביאו מעשר הדגן והתירוש והיצהר לאוצרות.
נחמ	יג	13	ואוצרה על-אוצרות שלמיה הכהן וצדוק הסופר ופדיה מן-הלוים ועל-ידם חנן בן-זכור בן-מתניה כי נאמנים נחשבו ועליהם לחלק לאחיהם.</P>
נחמ	יג	14	זכרה-לי אלהי על-זאת ואל-תמח חסדי אשר עשיתי בבית אלהי ובמשמריו.
נחמ	יג	15	בימים ההמה ראיתי ביהודה דרכים-גתות בשבת ומביאים הערמות ועמסים על-החמרים ואף-יין ענבים ותאנים וכל-משא ומביאים ירושלם ביום השבת ואעיד ביום מכרם ציד.
נחמ	יג	16	והצרים ישבו בה מביאים דאג וכל-מכר ומכרים בשבת לבני יהודה ובירושלם.
נחמ	יג	17	ואריבה את חרי יהודה ואמרה להם מה-הדבר הרע הזה אשר אתם עשים ומחללים את-יום השבת.
נחמ	יג	18	הלוא כה עשו אבתיכם ויבא אלהינו עלינו את כל-הרעה הזאת ועל העיר הזאת ואתם מוסיפים חרון על-ישראל לחלל את-השבת.</P>
נחמ	יג	19	ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על-השערים לא-יבוא משא ביום השבת.
נחמ	יג	20	וילינו הרכלים ומכרי כל-ממכר מחוץ לירושלם פעם ושתים.
נחמ	יג	21	ואעידה בהם ואמרה אליהם מדוע אתם לנים נגד החומה אם-תשנו יד אשלח בכם מן-העת ההיא לא-באו בשבת.</P>
נחמ	יג	22	ואמרה ללוים אשר יהיו מטהרים ובאים שמרים השערים לקדש את-יום השבת גם-זאת זכרה-לי אלהי וחוסה עלי כרב חסדך.</P>
נחמ	יג	23	גם בימים ההם ראיתי את-היהודים השיבו נשים אשדודיות עמוניות מואביות.
נחמ	יג	24	ובניהם חצי מדבר אשדודית ואינם מכירים לדבר יהודית וכלשון עם ועם.
נחמ	יג	25	ואריב עמם ואקללם ואכה מהם אנשים ואמרטם ואשביעם באלהים אם-תתנו בנתיכם לבניהם ואם-תשאו מבנתיהם לבניכם ולכם.
נחמ	יג	26	הלוא על-אלה חטא-שלמה מלך ישראל ובגוים הרבים לא-היה מלך כמהו ואהוב לאלהיו היה ויתנהו אלהים מלך על-כל-ישראל גם-אותו החטיאו הנשים הנכריות.
נחמ	יג	27	ולכם הנשמע לעשת את כל-הרעה הגדולה הזאת למעל באלהינו להשיב נשים נכריות.
נחמ	יג	28	ומבני יוידע בן-אלישיב הכהן הגדול חתן לסנבלט החרני ואבריחהו מעלי.
נחמ	יג	29	זכרה להם אלהי על גאלי הכהנה וברית הכהנה והלוים.
נחמ	יג	30	וטהרתים מכל-נכר ואעמידה משמרות לכהנים וללוים איש במלאכתו.
נחמ	יג	31	ולקרבן העצים בעתים מזמנות ולבכורים זכרה-לי אלהי לטובה.</P>
סתר	א	1	ויהי בימי אחשורוש הוא אחשורוש המלך מהדו ועד-כוש שבע ועשרים ומאה מדינה.
סתר	א	2	בימים ההם כשבת המלך אחשורוש על כסא מלכותו אשר בשושן הבירה.
סתר	א	3	בשנת שלוש למלכו עשה משתה לכל-שריו ועבדיו חיל פרס ומדי הפרתמים ושרי המדינות לפניו.
סתר	א	4	בהראתו את-עשר כבוד מלכותו ואת-יקר תפארת גדולתו ימים רבים שמונים ומאת יום.
סתר	א	5	ובמלואת הימים האלה עשה המלך לכל-העם הנמצאים בשושן הבירה למגדול ועד-קטן משתה שבעת ימים בחצר גנת ביתן המלך.
סתר	א	6	חור כרפס ותכלת אחוז בחבלי-בוץ וארגמן על-גלילי כסף ועמודי שש מטות זהב וכסף על רצפת בהט-ושש ודר וסחרת.
סתר	א	7	והשקות בכלי זהב וכלים מכלים שונים ויין מלכות רב כיד המלך.
סתר	א	8	והשתיה כדת אין אנס כי-כן יסד המלך על כל-רב ביתו לעשות כרצון איש-ואיש.</P>
סתר	א	9	גם ושתי המלכה עשתה משתה נשים בית המלכות אשר למלך אחשורוש.
סתר	א	10	ביום השביעי כטוב לב-המלך ביין אמר למהומן בזתא חרבונא בגתא ואבגתא זתר וכרכס שבעת הסריסים המשרתים את-פני המלך אחשורוש.
סתר	א	11	להביא את-ושתי המלכה לפני המלך בכתר מלכות להראות העמים והשרים את-יפיה כי-טובת מראה היא.
סתר	א	12	ותמאן המלכה ושתי לבוא בדבר המלך אשר ביד הסריסים ויקצף המלך מאד וחמתו בערה בו.</P>
סתר	א	13	ויאמר המלך לחכמים ידעי העתים כי-כן דבר המלך לפני כל-ידעי דת ודין.
סתר	א	14	והקרב אליו כרשנא שתר אדמתא תרשיש מרס מרסנא ממוכן שבעת שרי פרס ומדי ראי פני המלך הישבים ראשנה במלכות.
סתר	א	15	כדת מה-לעשות במלכה ושתי על אשר לא-עשתה את-מאמר המלך אחשורוש ביד הסריסים.</P>
סתר	א	16	ויאמר מומכן לפני המלך והשרים לא על-המלך לבדו עותה ושתי המלכה כי על-כל-השרים ועל-כל-העמים אשר בכל-מדינות המלך אחשורוש.
סתר	א	17	כי-יצא דבר-המלכה על-כל-הנשים להבזות בעליהן בעיניהן באמרם המלך אחשורוש אמר להביא את-ושתי המלכה לפניו ולא-באה.
סתר	א	18	והיום הזה תאמרנה שרות פרס-ומדי אשר שמעו את-דבר המלכה לכל שרי המלך וכדי בזיון וקצף.
סתר	א	19	אם-על-המלך טוב יצא דבר-מלכות מלפניו ויכתב בדתי פרס-ומדי ולא יעבור אשר לא-תבוא ושתי לפני המלך אחשורוש ומלכותה יתן המלך לרעותה הטובה ממנה.
סתר	א	20	ונשמע פתגם המלך אשר-יעשה בכל-מלכותו כי רבה היא וכל-הנשים יתנו יקר לבעליהן למגדול ועד-קטן.
סתר	א	21	וייטב הדבר בעיני המלך והשרים ויעש המלך כדבר ממוכן.
סתר	א	22	וישלח ספרים אל-כל-מדינות המלך אל-מדינה ומדינה ככתבה ואל-עם ועם כלשונו להיות כל-איש שרר בביתו ומדבר כלשון עמו.</P>
סתר	ב	1	אחר הדברים האלה כשך חמת המלך אחשורוש זכר את-ושתי ואת אשר-עשתה ואת אשר-נגזר עליה.
סתר	ב	2	ויאמרו נערי-המלך משרתיו יבקשו למלך נערות בתולות טובות מראה.
סתר	ב	3	ויפקד המלך פקידים בכל-מדינות מלכותו ויקבצו את-כל-נערה-בתולה טובת מראה אל-שושן הבירה אל-בית הנשים אל-יד הגא סריס המלך שמר הנשים ונתון תמרקיהן.
סתר	ב	4	והנערה אשר תיטב בעיני המלך תמלך תחת ושתי וייטב הדבר בעיני המלך ויעש כן.</P>
סתר	ב	5	איש יהודי היה בשושן הבירה ושמו מרדכי בן יאיר בן-שמעי בן-קיש איש ימיני.
סתר	ב	6	אשר הגלה מירושלים עם-הגלה אשר הגלתה עם יכניה מלך-יהודה אשר הגלה נבוכדנצר מלך בבל.
סתר	ב	7	ויהי אמן את-הדסה היא אסתר בת-דדו כי אין לה אב ואם והנערה יפת-תאר וטובת מראה ובמות אביה ואמה לקחה מרדכי לו לבת.
סתר	ב	8	ויהי בהשמע דבר-המלך ודתו ובהקבץ נערות רבות אל-שושן הבירה אל-יד הגי ותלקח אסתר אל-בית המלך אל-יד הגי שמר הנשים.
סתר	ב	9	ותיטב הנערה בעיניו ותשא חסד לפניו ויבהל את-תמרוקיה ואת-מנותה לתת לה ואת שבע הנערות הראיות לתת-לה מבית המלך וישנה ואת-נערותיה לטוב בית הנשים.
סתר	ב	10	לא-הגידה אסתר את-עמה ואת-מולדתה כי מרדכי צוה עליה אשר לא-תגיד.
סתר	ב	11	ובכל-יום ויום מרדכי מתהלך לפני חצר בית-הנשים לדעת את-שלום אסתר ומה-יעשה בה.
סתר	ב	12	ובהגיע תר נערה ונערה לבוא אל-המלך אחשורוש מקץ היות לה כדת הנשים שנים עשר חדש כי כן ימלאו ימי מרוקיהן ששה חדשים בשמן המר וששה חדשים בבשמים ובתמרוקי הנשים.
סתר	ב	13	ובזה הנערה באה אל-המלך את כל-אשר תאמר ינתן לה לבוא עמה מבית הנשים עד-בית המלך.
סתר	ב	14	בערב היא באה ובבקר היא שבה אל-בית הנשים שני אל-יד שעשגז סריס המלך שמר הפילגשים לא-תבוא עוד אל-המלך כי אם-חפץ בה המלך ונקראה בשם.
סתר	ב	15	ובהגיע תר-אסתר בת-אביחיל דד מרדכי אשר לקח-לו לבת לבוא אל-המלך לא בקשה דבר כי אם את-אשר יאמר הגי סריס-המלך שמר הנשים ותהי אסתר נשאת חן בעיני כל-ראיה.
סתר	ב	16	ותלקח אסתר אל-המלך אחשורוש אל-בית מלכותו בחדש העשירי הוא-חדש טבת בשנת-שבע למלכותו.
סתר	ב	17	ויאהב המלך את-אסתר מכל-הנשים ותשא-חן וחסד לפניו מכל-הבתולות וישם כתר-מלכות בראשה וימליכה תחת ושתי.
סתר	ב	18	ויעש המלך משתה גדול לכל-שריו ועבדיו את משתה אסתר והנחה למדינות עשה ויתן משאת כיד המלך.
סתר	ב	19	ובהקבץ בתולות שנית ומרדכי ישב בשער-המלך.
סתר	ב	20	אין אסתר מגדת מולדתה ואת-עמה כאשר צוה עליה מרדכי ואת-מאמר מרדכי אסתר עשה כאשר היתה באמנה אתו.</P>
סתר	ב	21	בימים ההם ומרדכי יושב בשער-המלך קצף בגתן ותרש שני-סריסי המלך משמרי הסף ויבקשו לשלח יד במלך אחשורש.
סתר	ב	22	ויודע הדבר למרדכי ויגד לאסתר המלכה ותאמר אסתר למלך בשם מרדכי.
סתר	ב	23	ויבקש הדבר וימצא ויתלו שניהם על-עץ ויכתב בספר דברי הימים לפני המלך.</P>
סתר	ג	1	אחר הדברים האלה גדל המלך אחשורוש את-המן בן-המדתא האגגי וינשאהו וישם את-כסאו מעל כל-השרים אשר אתו.
סתר	ג	2	וכל-עבדי המלך אשר-בשער המלך כרעים ומשתחוים להמן כי-כן צוה-לו המלך ומרדכי לא יכרע ולא ישתחוה.
סתר	ג	3	ויאמרו עבדי המלך אשר-בשער המלך למרדכי מדוע אתה עובר את מצות המלך.
סתר	ג	4	ויהי באמרם אליו יום ויום ולא שמע אליהם ויגידו להמן לראות היעמדו דברי מרדכי כי-הגיד להם אשר-הוא יהודי.
סתר	ג	5	וירא המן כי-אין מרדכי כרע ומשתחוה לו וימלא המן חמה.
סתר	ג	6	ויבז בעיניו לשלח יד במרדכי לבדו כי-הגידו לו את-עם מרדכי ויבקש המן להשמיד את-כל-היהודים אשר בכל-מלכות אחשורוש עם מרדכי.
סתר	ג	7	בחדש הראשון הוא-חדש ניסן בשנת שתים עשרה למלך אחשורוש הפיל פור הוא הגורל לפני המן מיום ליום ומחדש לחדש שנים-עשר הוא-חדש אדר.</P>
סתר	ג	8	ויאמר המן למלך אחשורוש ישנו עם-אחד מפזר ומפרד בין העמים בכל מדינות מלכותך ודתיהם שנות מכל-עם ואת-דתי המלך אינם עשים ולמלך אין-שוה להניחם.
סתר	ג	9	אם-על-המלך טוב יכתב לאבדם ועשרת אלפים ככר-כסף אשקול על-ידי עשי המלאכה להביא אל-גנזי המלך.
סתר	ג	10	ויסר המלך את-טבעתו מעל ידו ויתנה להמן בן-המדתא האגגי צרר היהודים.
סתר	ג	11	ויאמר המלך להמן הכסף נתון לך והעם לעשות בו כטוב בעיניך.
סתר	ג	12	ויקראו ספרי המלך בחדש הראשון בשלושה עשר יום בו ויכתב ככל-אשר-צוה המן אל אחשדרפני-המלך ואל-הפחות אשר על-מדינה ומדינה ואל-שרי עם ועם מדינה ומדינה ככתבה ועם ועם כלשונו בשם המלך אחשורש נכתב ונחתם בטבעת המלך.
סתר	ג	13	ונשלוח ספרים ביד הרצים אל-כל-מדינות המלך להשמיד להרג ולאבד את-כל-היהודים מנער ועד-זקן טף ונשים ביום אחד בשלושה עשר לחדש שנים-עשר הוא-חדש אדר ושללם לבוז.
סתר	ג	14	פתשגן הכתב להנתן דת בכל-מדינה ומדינה גלוי לכל-העמים להיות עתדים ליום הזה.
סתר	ג	15	הרצים יצאו דחופים בדבר המלך והדת נתנה בשושן הבירה והמלך והמן ישבו לשתות והעיר שושן נבוכה.</P>
סתר	ד	1	ומרדכי ידע את-כל-אשר נעשה ויקרע מרדכי את-בגדיו וילבש שק ואפר ויצא בתוך העיר ויזעק זעקה גדולה ומרה.
סתר	ד	2	ויבוא עד לפני שער-המלך כי אין לבוא אל-שער המלך בלבוש שק.
סתר	ד	3	ובכל-מדינה ומדינה מקום אשר דבר-המלך ודתו מגיע אבל גדול ליהודים וצום ובכי ומספד שק ואפר יצע לרבים.
סתר	ד	4	ותבואינה נערות אסתר וסריסיה ויגידו לה ותתחלחל המלכה מאד ותשלח בגדים להלביש את-מרדכי ולהסיר שקו מעליו ולא קבל.
סתר	ד	5	ותקרא אסתר להתך מסריסי המלך אשר העמיד לפניה ותצוהו על-מרדכי לדעת מה-זה ועל-מה-זה.
סתר	ד	6	ויצא התך אל-מרדכי אל-רחוב העיר אשר לפני שער-המלך.
סתר	ד	7	ויגד-לו מרדכי את כל-אשר קרהו ואת פרשת הכסף אשר אמר המן לשקול על-גנזי המלך ביהודיים לאבדם.
סתר	ד	8	ואת-פתשגן כתב-הדת אשר-נתן בשושן להשמידם נתן לו להראות את-אסתר ולהגיד לה ולצוות עליה לבוא אל-המלך להתחנן-לו ולבקש מלפניו על-עמה.
סתר	ד	9	ויבוא התך ויגד לאסתר את דברי מרדכי.
סתר	ד	10	ותאמר אסתר להתך ותצוהו אל-מרדכי.
סתר	ד	11	כל-עבדי המלך ועם-מדינות המלך ידעים אשר כל-איש ואשה אשר יבוא-אל-המלך אל-החצר הפנימית אשר לא-יקרא אחת דתו להמית לבד מאשר יושיט-לו המלך את-שרביט הזהב וחיה ואני לא נקראתי לבוא אל-המלך זה שלושים יום.
סתר	ד	12	ויגידו למרדכי את דברי אסתר.
סתר	ד	13	ויאמר מרדכי להשיב אל-אסתר אל-תדמי בנפשך להמלט בית-המלך מכל-היהודים.
סתר	ד	14	כי אם-החרש תחרישי בעת הזאת רוח והצלה יעמוד ליהודים ממקום אחר ואת ובית-אביך תאבדו ומי יודע אם-לעת כזאת הגעת למלכות.
סתר	ד	15	ותאמר אסתר להשיב אל-מרדכי.
סתר	ד	16	לך כנוס את-כל-היהודים הנמצאים בשושן וצומו עלי ואל-תאכלו ואל-תשתו שלשת ימים לילה ויום גם-אני ונערתי אצום כן ובכן אבוא אל-המלך אשר לא-כדת וכאשר אבדתי אבדתי.
סתר	ד	17	ויעבר מרדכי ויעש ככל אשר-צותה עליו אסתר.</P>
סתר	ה	1	ויהי ביום השלישי ותלבש אסתר מלכות ותעמד בחצר בית-המלך הפנימית נכח בית המלך והמלך יושב על-כסא מלכותו בבית המלכות נכח פתח הבית.
סתר	ה	2	ויהי כראות המלך את-אסתר המלכה עמדת בחצר נשאה חן בעיניו ויושט המלך לאסתר את-שרביט הזהב אשר בידו ותקרב אסתר ותגע בראש השרביט.
סתר	ה	3	ויאמר לה המלך מה-לך אסתר המלכה ומה-בקשתך עד-חצי המלכות וינתן לך.
סתר	ה	4	ותאמר אסתר אם-על-המלך טוב יבוא המלך והמן היום אל-המשתה אשר-עשיתי לו.
סתר	ה	5	ויאמר המלך מהרו את-המן לעשות את-דבר אסתר ויבא המלך והמן אל-המשתה אשר-עשתה אסתר.
סתר	ה	6	ויאמר המלך לאסתר במשתה היין מה-שאלתך וינתן לך ומה-בקשתך עד-חצי המלכות ותעש.
סתר	ה	7	ותען אסתר ותאמר שאלתי ובקשתי.
סתר	ה	8	אם-מצאתי חן בעיני המלך ואם-על-המלך טוב לתת את-שאלתי ולעשות את-בקשתי יבוא המלך והמן אל-המשתה אשר אעשה להם ומחר אעשה כדבר המלך.
סתר	ה	9	ויצא המן ביום ההוא שמח וטוב לב וכראות המן את-מרדכי בשער המלך ולא-קם ולא-זע ממנו וימלא המן על-מרדכי חמה.
סתר	ה	10	ויתאפק המן ויבוא אל-ביתו וישלח ויבא את-אהביו ואת-זרש אשתו.
סתר	ה	11	ויספר להם המן את-כבוד עשרו ורב בניו ואת כל-אשר גדלו המלך ואת אשר נשאו על-השרים ועבדי המלך.
סתר	ה	12	ויאמר המן אף לא-הביאה אסתר המלכה עם-המלך אל-המשתה אשר-עשתה כי אם-אותי וגם-למחר אני קרוא-לה עם-המלך.
סתר	ה	13	וכל-זה איננו שוה לי בכל-עת אשר אני ראה את-מרדכי היהודי יושב בשער המלך.
סתר	ה	14	ותאמר לו זרש אשתו וכל-אהביו יעשו-עץ גבה חמשים אמה ובבקר אמר למלך ויתלו את-מרדכי עליו ובא-עם-המלך אל-המשתה שמח וייטב הדבר לפני המן ויעש העץ.</P>
סתר	ו	1	בלילה ההוא נדדה שנת המלך ויאמר להביא את-ספר הזכרנות דברי הימים ויהיו נקראים לפני המלך.
סתר	ו	2	וימצא כתוב אשר הגיד מרדכי על-בגתנא ותרש שני סריסי המלך משמרי הסף אשר בקשו לשלח יד במלך אחשורוש.
סתר	ו	3	ויאמר המלך מה-נעשה יקר וגדולה למרדכי על-זה ויאמרו נערי המלך משרתיו לא-נעשה עמו דבר.
סתר	ו	4	ויאמר המלך מי בחצר והמן בא לחצר בית-המלך החיצונה לאמר למלך לתלות את-מרדכי על-העץ אשר-הכין לו.
סתר	ו	5	ויאמרו נערי המלך אליו הנה המן עמד בחצר ויאמר המלך יבוא.
סתר	ו	6	ויבוא המן ויאמר לו המלך מה-לעשות באיש אשר המלך חפץ ביקרו ויאמר המן בלבו למי יחפץ המלך לעשות יקר יותר ממני.
סתר	ו	7	ויאמר המן אל-המלך איש אשר המלך חפץ ביקרו.
סתר	ו	8	יביאו לבוש מלכות אשר לבש-בו המלך וסוס אשר רכב עליו המלך ואשר נתן כתר מלכות בראשו.
סתר	ו	9	ונתון הלבוש והסוס על-יד-איש משרי המלך הפרתמים והלבשו את-האיש אשר המלך חפץ ביקרו והרכיבהו על-הסוס ברחוב העיר וקראו לפניו ככה יעשה לאיש אשר המלך חפץ ביקרו.
סתר	ו	10	ויאמר המלך להמן מהר קח את-הלבוש ואת-הסוס כאשר דברת ועשה-כן למרדכי היהודי היושב בשער המלך אל-תפל דבר מכל אשר דברת.
סתר	ו	11	ויקח המן את-הלבוש ואת-הסוס וילבש את-מרדכי וירכיבהו ברחוב העיר ויקרא לפניו ככה יעשה לאיש אשר המלך חפץ ביקרו.
סתר	ו	12	וישב מרדכי אל-שער המלך והמן נדחף אל-ביתו אבל וחפוי ראש.
סתר	ו	13	ויספר המן לזרש אשתו ולכל-אהביו את כל-אשר קרהו ויאמרו לו חכמיו וזרש אשתו אם מזרע היהודים מרדכי אשר החלות לנפל לפניו לא-תוכל לו כי-נפול תפול לפניו.
סתר	ו	14	עודם מדברים עמו וסריסי המלך הגיעו ויבהלו להביא את-המן אל-המשתה אשר-עשתה אסתר.</P>
סתר	ז	1	ויבא המלך והמן לשתות עם-אסתר המלכה.
סתר	ז	2	ויאמר המלך לאסתר גם ביום השני במשתה היין מה-שאלתך אסתר המלכה ותנתן לך ומה-בקשתך עד-חצי המלכות ותעש.
סתר	ז	3	ותען אסתר המלכה ותאמר אם-מצאתי חן בעיניך המלך ואם-על-המלך טוב תנתן-לי נפשי בשאלתי ועמי בבקשתי.
סתר	ז	4	כי נמכרנו אני ועמי להשמיד להרוג ולאבד ואלו לעבדים ולשפחות נמכרנו החרשתי כי אין הצר שוה בנזק המלך.</P>
סתר	ז	5	ויאמר המלך אחשורוש ויאמר לאסתר המלכה מי הוא זה ואי-זה הוא אשר-מלאו לבו לעשות כן.
סתר	ז	6	ותאמר-אסתר איש צר ואויב המן הרע הזה והמן נבעת מלפני המלך והמלכה.
סתר	ז	7	והמלך קם בחמתו ממשתה היין אל-גנת הביתן והמן עמד לבקש על-נפשו מאסתר המלכה כי ראה כי-כלתה אליו הרעה מאת המלך.
סתר	ז	8	והמלך שב מגנת הביתן אל-בית משתה היין והמן נפל על-המטה אשר אסתר עליה ויאמר המלך הגם לכבוש את-המלכה עמי בבית הדבר יצא מפי המלך ופני המן חפו.
סתר	ז	9	ויאמר חרבונה אחד מן-הסריסים לפני המלך גם הנה-העץ אשר-עשה המן למרדכי אשר דבר-טוב על-המלך עמד בבית המן גבה חמשים אמה ויאמר המלך תלהו עליו.
סתר	ז	10	ויתלו את-המן על-העץ אשר-הכין למרדכי וחמת המלך שככה.</P>
סתר	ח	1	ביום ההוא נתן המלך אחשורוש לאסתר המלכה את-בית המן צרר היהודיים ומרדכי בא לפני המלך כי-הגידה אסתר מה הוא-לה.
סתר	ח	2	ויסר המלך את-טבעתו אשר העביר מהמן ויתנה למרדכי ותשם אסתר את-מרדכי על-בית המן.</P>
סתר	ח	3	ותוסף אסתר ותדבר לפני המלך ותפל לפני רגליו ותבך ותתחנן-לו להעביר את-רעת המן האגגי ואת מחשבתו אשר חשב על-היהודים.
סתר	ח	4	ויושט המלך לאסתר את שרבט הזהב ותקם אסתר ותעמד לפני המלך.
סתר	ח	5	ותאמר אם-על-המלך טוב ואם-מצאתי חן לפניו וכשר הדבר לפני המלך וטובה אני בעיניו יכתב להשיב את-הספרים מחשבת המן בן-המדתא האגגי אשר כתב לאבד את-היהודים אשר בכל-מדינות המלך.
סתר	ח	6	כי איככה אוכל וראיתי ברעה אשר-ימצא את-עמי ואיככה אוכל וראיתי באבדן מולדתי.</P>
סתר	ח	7	ויאמר המלך אחשורש לאסתר המלכה ולמרדכי היהודי הנה בית-המן נתתי לאסתר ואתו תלו על-העץ על אשר-שלח ידו ביהודיים.
סתר	ח	8	ואתם כתבו על-היהודים כטוב בעיניכם בשם המלך וחתמו בטבעת המלך כי-כתב אשר-נכתב בשם-המלך ונחתום בטבעת המלך אין להשיב.
סתר	ח	9	ויקראו ספרי-המלך בעת-ההיא בחדש השלישי הוא-חדש סיון בשלושה ועשרים בו ויכתב ככל-אשר-צוה מרדכי אל-היהודים ואל האחשדרפנים-והפחות ושרי המדינות אשר מהדו ועד-כוש שבע ועשרים ומאה מדינה מדינה ומדינה ככתבה ועם ועם כלשנו ואל-היהודים ככתבם וכלשונם.
סתר	ח	10	ויכתב בשם המלך אחשורש ויחתם בטבעת המלך וישלח ספרים ביד הרצים בסוסים רכבי הרכש האחשתרנים בני הרמכים.
סתר	ח	11	אשר נתן המלך ליהודים אשר בכל-עיר-ועיר להקהל ולעמד על-נפשם להשמיד ולהרג ולאבד את-כל-חיל עם ומדינה הצרים אתם טף ונשים ושללם לבוז.
סתר	ח	12	ביום אחד בכל-מדינות המלך אחשורוש בשלושה עשר לחדש שנים-עשר הוא-חדש אדר.
סתר	ח	13	פתשגן הכתב להנתן דת בכל-מדינה ומדינה גלוי לכל-העמים ולהיות היהודיים עתודים ליום הזה להנקם מאיביהם.
סתר	ח	14	הרצים רכבי הרכש האחשתרנים יצאו מבהלים ודחופים בדבר המלך והדת נתנה בשושן הבירה.</P>
סתר	ח	15	ומרדכי יצא מלפני המלך בלבוש מלכות תכלת וחור ועטרת זהב גדולה ותכריך בוץ וארגמן והעיר שושן צהלה ושמחה.
סתר	ח	16	ליהודים היתה אורה ושמחה וששן ויקר.
סתר	ח	17	ובכל-מדינה ומדינה ובכל-עיר ועיר מקום אשר דבר-המלך ודתו מגיע שמחה וששון ליהודים משתה ויום טוב ורבים מעמי הארץ מתיהדים כי-נפל פחד-היהודים עליהם.</P>
סתר	ט	1	ובשנים עשר חדש הוא-חדש אדר בשלושה עשר יום בו אשר הגיע דבר-המלך ודתו להעשות ביום אשר שברו איבי היהודים לשלוט בהם ונהפוך הוא אשר ישלטו היהודים המה בשנאיהם.
סתר	ט	2	נקהלו היהודים בעריהם בכל-מדינות המלך אחשורוש לשלח יד במבקשי רעתם ואיש לא-עמד לפניהם כי-נפל פחדם על-כל-העמים.
סתר	ט	3	וכל-שרי המדינות והאחשדרפנים והפחות ועשי המלאכה אשר למלך מנשאים את-היהודים כי-נפל פחד-מרדכי עליהם.
סתר	ט	4	כי-גדול מרדכי בבית המלך ושמעו הולך בכל-המדינות כי-האיש מרדכי הולך וגדול.
סתר	ט	5	ויכו היהודים בכל-איביהם מכת-חרב והרג ואבדן ויעשו בשנאיהם כרצונם.
סתר	ט	6	ובשושן הבירה הרגו היהודים ואבד חמש מאות איש.
סתר	ט	7	ואת פרשנדתא ואת דלפון ואת אספתא.
סתר	ט	8	ואת פורתא ואת אדליא ואת ארידתא.
סתר	ט	9	ואת פרמשתא ואת אריסי ואת ארידי ואת ויזתא.
סתר	ט	10	עשרת בני המן בן-המדתא צרר היהודים הרגו ובבזה לא שלחו את-ידם.
סתר	ט	11	ביום ההוא בא מספר ההרוגים בשושן הבירה לפני המלך.
סתר	ט	12	ויאמר המלך לאסתר המלכה בשושן הבירה הרגו היהודים ואבד חמש מאות איש ואת עשרת בני-המן בשאר מדינות המלך מה עשו ומה-שאלתך וינתן לך ומה-בקשתך עוד ותעש.
סתר	ט	13	ותאמר אסתר אם-על-המלך טוב ינתן גם-מחר ליהודים אשר בשושן לעשות כדת היום ואת עשרת בני-המן יתלו על-העץ.
סתר	ט	14	ויאמר המלך להעשות כן ותנתן דת בשושן ואת עשרת בני-המן תלו.
סתר	ט	15	ויקהלו היהודיים אשר-בשושן גם ביום ארבעה עשר לחדש אדר ויהרגו בשושן שלש מאות איש ובבזה לא שלחו את-ידם.
סתר	ט	16	ושאר היהודים אשר במדינות המלך נקהלו ועמד על-נפשם ונוח מאיביהם והרוג בשנאיהם חמשה ושבעים אלף ובבזה לא שלחו את-ידם.
סתר	ט	17	ביום-שלושה עשר לחדש אדר ונוח בארבעה עשר בו ועשה אתו יום משתה ושמחה.
סתר	ט	18	והיהודיים אשר-בשושן נקהלו בשלושה עשר בו ובארבעה עשר בו ונוח בחמשה עשר בו ועשה אתו יום משתה ושמחה.
סתר	ט	19	על-כן היהודים הפרוזים הישבים בערי הפרזות עשים את יום ארבעה עשר לחדש אדר שמחה ומשתה ויום טוב ומשלוח מנות איש לרעהו.
סתר	ט	20	ויכתב מרדכי את-הדברים האלה וישלח ספרים אל-כל-היהודים אשר בכל-מדינות המלך אחשורוש הקרובים והרחוקים.
סתר	ט	21	לקים עליהם להיות עשים את יום ארבעה עשר לחדש אדר ואת יום-חמשה עשר בו בכל-שנה ושנה.
סתר	ט	22	כימים אשר-נחו בהם היהודים מאיביהם והחדש אשר נהפך להם מיגון לשמחה ומאבל ליום טוב לעשות אותם ימי משתה ושמחה ומשלח מנות איש לרעהו ומתנות לאבינים.
סתר	ט	23	וקבל היהודים את אשר-החלו לעשות ואת אשר-כתב מרדכי אליהם.
סתר	ט	24	כי המן בן-המדתא האגגי צרר כל-היהודים חשב על-היהודים לאבדם והפל פור הוא הגורל להמם ולאבדם.
סתר	ט	25	ובבאה לפני המלך אמר עם-הספר ישוב מחשבתו הרעה אשר-חשב על-היהודים על-ראשו ותלו אתו ואת-בניו על-העץ.
סתר	ט	26	על-כן קראו לימים האלה פורים על-שם הפור על-כן על-כל-דברי האגרת הזאת ומה-ראו על-ככה ומה הגיע אליהם.
סתר	ט	27	קימו וקבל היהודים עליהם ועל-זרעם ועל כל-הנלוים עליהם ולא יעבור להיות עשים את שני הימים האלה ככתבם וכזמנם בכל-שנה ושנה.
סתר	ט	28	והימים האלה נזכרים ונעשים בכל-דור ודור משפחה ומשפחה מדינה ומדינה ועיר ועיר וימי הפורים האלה לא יעברו מתוך היהודים וזכרם לא-יסוף מזרעם.</P>
סתר	ט	29	ותכתב אסתר המלכה בת-אביחיל ומרדכי היהודי את-כל-תקף לקים את אגרת הפרים הזאת השנית.
סתר	ט	30	וישלח ספרים אל-כל-היהודים אל-שבע ועשרים ומאה מדינה מלכות אחשורוש דברי שלום ואמת.
סתר	ט	31	לקים את-ימי הפרים האלה בזמניהם כאשר קים עליהם מרדכי היהודי ואסתר המלכה וכאשר קימו על-נפשם ועל-זרעם דברי הצומות וזעקתם.
סתר	ט	32	ומאמר אסתר קים דברי הפרים האלה ונכתב בספר.</P>
סתר	י	1	וישם המלך אחשרש מס על-הארץ ואיי הים.
סתר	י	2	וכל-מעשה תקפו וגבורתו ופרשת גדלת מרדכי אשר גדלו המלך הלוא-הם כתובים על-ספר דברי הימים למלכי מדי ופרס.
סתר	י	3	כי מרדכי היהודי משנה למלך אחשורוש וגדול ליהודים ורצוי לרב אחיו דרש טוב לעמו ודבר שלום לכל-זרעו.</P>
עבד	א	1	חזון עבדיה כה-אמר אדני יהוה לאדום שמועה שמענו מאת יהוה וציר בגוים שלח קומו ונקומה עליה למלחמה.
עבד	א	2	הנה קטן נתתיך בגוים בזוי אתה מאד.
עבד	א	3	זדון לבך השיאך שכני בחגוי-סלע מרום שבתו אמר בלבו מי יורדני ארץ.
עבד	א	4	אם-תגביה כנשר ואם-בין כוכבים שים קנך משם אורידך נאם-יהוה.
עבד	א	5	אם-גנבים באו-לך אם-שודדי לילה איך נדמיתה הלוא יגנבו דים אם-בצרים באו לך הלוא ישאירו עללות.
עבד	א	6	איך נחפשו עשו נבעו מצפניו.
עבד	א	7	עד-הגבול שלחוך כל אנשי בריתך השיאוך יכלו לך אנשי שלמך לחמך ישימו מזור תחתיך אין תבונה בו.
עבד	א	8	הלוא ביום ההוא נאם יהוה והאבדתי חכמים מאדום ותבונה מהר עשו.
עבד	א	9	וחתו גבוריך תימן למען יכרת-איש מהר עשו מקטל.
עבד	א	10	מחמס אחיך יעקב תכסך בושה ונכרת לעולם.
עבד	א	11	ביום עמדך מנגד ביום שבות זרים חילו ונכרים באו שערו ועל-ירושלם ידו גורל גם-אתה כאחד מהם.
עבד	א	12	ואל-תרא ביום-אחיך ביום נכרו ואל-תשמח לבני-יהודה ביום אבדם ואל-תגדל פיך ביום צרה.
עבד	א	13	אל-תבוא בשער-עמי ביום אידם אל-תרא גם-אתה ברעתו ביום אידו ואל-תשלחנה בחילו ביום אידו.
עבד	א	14	ואל-תעמד על-הפרק להכרית את-פליטיו ואל-תסגר שרידיו ביום צרה.
עבד	א	15	כי-קרוב יום-יהוה על-כל-הגוים כאשר עשית יעשה לך גמלך ישוב בראשך.
עבד	א	16	כי כאשר שתיתם על-הר קדשי ישתו כל-הגוים תמיד ושתו ולעו והיו כלוא היו.
עבד	א	17	ובהר ציון תהיה פליטה והיה קדש וירשו בית יעקב את מורשיהם.
עבד	א	18	והיה בית-יעקב אש ובית יוסף להבה ובית עשו לקש ודלקו בהם ואכלום ולא-יהיה שריד לבית עשו כי יהוה דבר.
עבד	א	19	וירשו הנגב את-הר עשו והשפלה את-פלשתים וירשו את-שדה אפרים ואת שדה שמרון ובנימן את-הגלעד.
עבד	א	20	וגלת החל-הזה לבני ישראל אשר-כנענים עד-צרפת וגלת ירושלם אשר בספרד ירשו את ערי הנגב.
עבד	א	21	ועלו מושעים בהר ציון לשפט את-הר עשו והיתה ליהוה המלוכה.</P>
עזר	א	1	ובשנת אחת לכורש מלך פרס לכלות דבר-יהוה מפי ירמיה העיר יהוה את-רוח כרש מלך-פרס ויעבר-קול בכל-מלכותו וגם-במכתב לאמר.
עזר	א	2	כה אמר כרש מלך פרס כל ממלכות הארץ נתן לי יהוה אלהי השמים והוא-פקד עלי לבנות-לו בית בירושלם אשר ביהודה.
עזר	א	3	מי-בכם מכל-עמו יהי אלהיו עמו ויעל לירושלם אשר ביהודה ויבן את-בית יהוה אלהי ישראל הוא האלהים אשר בירושלם.
עזר	א	4	וכל-הנשאר מכל-המקמות אשר הוא גר-שם ינשאוהו אנשי מקמו בכסף ובזהב וברכוש ובבהמה עם-הנדבה לבית האלהים אשר בירושלם.
עזר	א	5	ויקומו ראשי האבות ליהודה ובנימן והכהנים והלוים לכל העיר האלהים את-רוחו לעלות לבנות את-בית יהוה אשר בירושלם.
עזר	א	6	וכל-סביבתיהם חזקו בידיהם בכלי-כסף בזהב ברכוש ובבהמה ובמגדנות לבד על-כל-התנדב.</P>
עזר	א	7	והמלך כורש הוציא את-כלי בית-יהוה אשר הוציא נבוכדנצר מירושלם ויתנם בבית אלהיו.
עזר	א	8	ויוציאם כורש מלך פרס על-יד מתרדת הגזבר ויספרם לששבצר הנשיא ליהודה.
עזר	א	9	ואלה מספרם אגרטלי זהב שלשים אגרטלי-כסף אלף מחלפים תשעה ועשרים.</P>
עזר	א	10	כפורי זהב שלשים כפורי כסף משנים ארבע מאות ועשרה כלים אחרים אלף.</P>
עזר	א	11	כל-כלים לזהב ולכסף חמשת אלפים וארבע מאות הכל העלה ששבצר עם העלות הגולה מבבל לירושלם.</P>
עזר	ב	1	ואלה בני המדינה העלים משבי הגולה אשר הגלה נבוכדנצור מלך-בבל לבבל וישובו לירושלם ויהודה איש לעירו.
עזר	ב	2	אשר-באו עם-זרבבל ישוע נחמיה שריה רעליה מרדכי בלשן מספר בגוי רחום בענה מספר אנשי עם ישראל.
עזר	ב	3	בני פרעש אלפים מאה שבעים ושנים.
עזר	ב	4	בני שפטיה שלש מאות שבעים ושנים.
עזר	ב	5	בני ארח שבע מאות חמשה ושבעים.
עזר	ב	6	בני-פחת מואב לבני ישוע יואב אלפים שמנה מאות ושנים עשר.
עזר	ב	7	בני עילם אלף מאתים חמשים וארבעה.
עזר	ב	8	בני זתוא תשע מאות וארבעים וחמשה.
עזר	ב	9	בני זכי שבע מאות וששים.
עזר	ב	10	בני בני שש מאות ארבעים ושנים.
עזר	ב	11	בני בבי שש מאות עשרים ושלשה.
עזר	ב	12	בני עזגד אלף מאתים עשרים ושנים.
עזר	ב	13	בני אדניקם שש מאות ששים וששה.
עזר	ב	14	בני בגוי אלפים חמשים וששה.
עזר	ב	15	בני עדין ארבע מאות חמשים וארבעה.
עזר	ב	16	בני-אטר ליחזקיה תשעים ושמנה.
עזר	ב	17	בני בצי שלש מאות עשרים ושלשה.
עזר	ב	18	בני יורה מאה ושנים עשר.
עזר	ב	19	בני חשם מאתים עשרים ושלשה.
עזר	ב	20	בני גבר תשעים וחמשה.
עזר	ב	21	בני בית-לחם מאה עשרים ושלשה.
עזר	ב	22	אנשי נטפה חמשים וששה.
עזר	ב	23	אנשי ענתות מאה עשרים ושמנה.
עזר	ב	24	בני עזמות ארבעים ושנים.
עזר	ב	25	בני קרית ערים כפירה ובארות שבע מאות וארבעים ושלשה.
עזר	ב	26	בני הרמה וגבע שש מאות עשרים ואחד.
עזר	ב	27	אנשי מכמס מאה עשרים ושנים.
עזר	ב	28	אנשי בית-אל והעי מאתים עשרים ושלשה.
עזר	ב	29	בני נבו חמשים ושנים.
עזר	ב	30	בני מגביש מאה חמשים וששה.
עזר	ב	31	בני עילם אחר אלף מאתים חמשים וארבעה.
עזר	ב	32	בני חרם שלש מאות ועשרים.
עזר	ב	33	בני-לד חדיד ואונו שבע מאות עשרים וחמשה.
עזר	ב	34	בני ירחו שלש מאות ארבעים וחמשה.
עזר	ב	35	בני סנאה שלשת אלפים ושש מאות ושלשים.
עזר	ב	36	הכהנים בני ידעיה לבית ישוע תשע מאות שבעים ושלשה.
עזר	ב	37	בני אמר אלף חמשים ושנים.
עזר	ב	38	בני פשחור אלף מאתים ארבעים ושבעה.
עזר	ב	39	בני חרם אלף ושבעה עשר.
עזר	ב	40	הלוים בני-ישוע וקדמיאל לבני הודויה שבעים וארבעה.
עזר	ב	41	המשררים בני אסף מאה עשרים ושמנה.</P>
עזר	ב	42	בני השערים בני-שלום בני-אטר בני-טלמון בני-עקוב בני חטיטא בני שבי הכל מאה שלשים ותשעה.</P>
עזר	ב	43	הנתינים בני-ציחא בני-חשופא בני טבעות.
עזר	ב	44	בני-קרס בני-סיעהא בני פדון.
עזר	ב	45	בני-לבנה בני-חגבה בני עקוב.
עזר	ב	46	בני-חגב בני-שמלי בני חנן.
עזר	ב	47	בני-גדל בני-גחר בני ראיה.
עזר	ב	48	בני-רצין בני-נקודא בני גזם.
עזר	ב	49	בני-עזא בני-פסח בני בסי.
עזר	ב	50	בני-אסנה בני-מעינים בני נפיסים.
עזר	ב	51	בני-בקבוק בני-חקופא בני חרחור.
עזר	ב	52	בני-בצלות בני-מחידא בני חרשא.
עזר	ב	53	בני-ברקוס בני-סיסרא בני-תמח.
עזר	ב	54	בני נציח בני חטיפא.
עזר	ב	55	בני עבדי שלמה בני-סטי בני-הספרת בני פרודא.
עזר	ב	56	בני-יעלה בני-דרקון בני גדל.
עזר	ב	57	בני שפטיה בני-חטיל בני פכרת הצביים בני אמי.
עזר	ב	58	כל-הנתינים ובני עבדי שלמה שלש מאות תשעים ושנים.</P>
עזר	ב	59	ואלה העלים מתל מלח תל חרשא כרוב אדן אמר ולא יכלו להגיד בית-אבותם וזרעם אם מישראל הם.
עזר	ב	60	בני-דליה בני-טוביה בני נקודא שש מאות חמשים ושנים.</P>
עזר	ב	61	ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על-שמם.
עזר	ב	62	אלה בקשו כתבם המתיחשים ולא נמצאו ויגאלו מן-הכהנה.
עזר	ב	63	ויאמר התרשתא להם אשר לא-יאכלו מקדש הקדשים עד עמד כהן לאורים ולתמים.
עזר	ב	64	כל-הקהל כאחד ארבע רבוא אלפים שלש-מאות ששים.
עזר	ב	65	מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים.
עזר	ב	66	סוסיהם שבע מאות שלשים וששה פרדיהם מאתים ארבעים וחמשה.
עזר	ב	67	גמליהם ארבע מאות שלשים וחמשה חמרים ששת אלפים שבע מאות ועשרים.</P>
עזר	ב	68	ומראשי האבות בבואם לבית יהוה אשר בירושלם התנדבו לבית האלהים להעמידו על-מכונו.
עזר	ב	69	ככחם נתנו לאוצר המלאכה זהב דרכמונים שש-רבאות ואלף וכסף מנים חמשת אלפים וכתנת כהנים מאה.
עזר	ב	70	וישבו הכהנים והלוים ומן-העם והמשררים והשוערים והנתינים בעריהם וכל-ישראל בעריהם.</P>
עזר	ג	1	ויגע החדש השביעי ובני ישראל בערים ויאספו העם כאיש אחד אל-ירושלם.</P>
עזר	ג	2	ויקם ישוע בן-יוצדק ואחיו הכהנים וזרבבל בן-שאלתיאל ואחיו ויבנו את-מזבח אלהי ישראל להעלות עליו עלות ככתוב בתורת משה איש-האלהים.
עזר	ג	3	ויכינו המזבח על-מכונתיו כי באימה עליהם מעמי הארצות ויעל עליו עלות ליהוה עלות לבקר ולערב.
עזר	ג	4	ויעשו את-חג הסכות ככתוב ועלת יום ביום במספר כמשפט דבר-יום ביומו.
עזר	ג	5	ואחריכן עלת תמיד ולחדשים ולכל-מועדי יהוה המקדשים ולכל מתנדב נדבה ליהוה.
עזר	ג	6	מיום אחד לחדש השביעי החלו להעלות עלות ליהוה והיכל יהוה לא יסד.
עזר	ג	7	ויתנו-כסף לחצבים ולחרשים ומאכל ומשתה ושמן לצדנים ולצרים להביא עצי ארזים מן-הלבנון אל-ים יפוא כרשיון כורש מלך-פרס עליהם.</P>
עזר	ג	8	ובשנה השנית לבואם אל-בית האלהים לירושלם בחדש השני החלו זרבבל בן-שאלתיאל וישוע בן-יוצדק ושאר אחיהם הכהנים והלוים וכל-הבאים מהשבי ירושלם ויעמידו את-הלוים מבן עשרים שנה ומעלה לנצח על-מלאכת בית-יהוה.
עזר	ג	9	ויעמד ישוע בניו ואחיו קדמיאל ובניו בני-יהודה כאחד לנצח על-עשה המלאכה בבית האלהים בני חנדד בניהם ואחיהם הלוים.
עזר	ג	10	ויסדו הבנים את-היכל יהוה ויעמידו הכהנים מלבשים בחצצרות והלוים בני-אסף במצלתים להלל את-יהוה על-ידי דויד מלך-ישראל.
עזר	ג	11	ויענו בהלל ובהודת ליהוה כי טוב כי-לעולם חסדו על-ישראל וכל-העם הריעו תרועה גדולה בהלל ליהוה על הוסד בית-יהוה.</P>
עזר	ג	12	ורבים מהכהנים והלוים וראשי האבות הזקנים אשר ראו את-הבית הראשון ביסדו זה הבית בעיניהם בכים בקול גדול ורבים בתרועה בשמחה להרים קול.
עזר	ג	13	ואין העם מכירים קול תרועת השמחה לקול בכי העם כי העם מריעים תרועה גדולה והקול נשמע עד-למרחוק.</P>
עזר	ד	1	וישמעו צרי יהודה ובנימן כי-בני הגולה בונים היכל ליהוה אלהי ישראל.
עזר	ד	2	ויגשו אל-זרבבל ואל-ראשי האבות ויאמרו להם נבנה עמכם כי ככם נדרוש לאלהיכם ולא אנחנו זבחים מימי אסר חדן מלך אשור המעלה אתנו פה.
עזר	ד	3	ויאמר להם זרבבל וישוע ושאר ראשי האבות לישראל לא-לכם ולנו לבנות בית לאלהינו כי אנחנו יחד נבנה ליהוה אלהי ישראל כאשר צונו המלך כורש מלך-פרס.
עזר	ד	4	ויהי עם-הארץ מרפים ידי עם-יהודה ומבלהים אותם לבנות.
עזר	ד	5	וסכרים עליהם יועצים להפר עצתם כל-ימי כורש מלך פרס ועד-מלכות דריוש מלך-פרס.
עזר	ד	6	ובמלכות אחשורוש בתחלת מלכותו כתבו שטנה על-ישבי יהודה וירושלם.</P>
עזר	ד	7	ובימי ארתחששתא כתב בשלם מתרדת טבאל ושאר כנותו על-ארתחששתא מלך פרס וכתב הנשתון כתוב ארמית ומתרגם ארמית.</P>
עזר	ד	8	רחום בעל-טעם ושמשי ספרא כתבו אגרה חדה על-ירושלם לארתחששתא מלכא כנמא.
עזר	ד	9	אדין רחום בעל-טעם ושמשי ספרא ושאר כנותהון דיניא ואפרסתכיא טרפליא אפרסיא ארכוי בבליא שושנכיא דהוא עלמיא.
עזר	ד	10	ושאר אמיא די הגלי אסנפר רבא ויקירא והותב המו בקריה די שמרין ושאר עבר-נהרה וכענת.
עזר	ד	11	דנה פרשגן אגרתא די שלחו עלוהי על-ארתחששתא מלכא עבדיך אנש עבר-נהרה וכענת.</P>
עזר	ד	12	ידיע להוא למלכא די יהודיא די סלקו מן-לותך עלינא אתו לירושלם קריתא מרדתא ובאישתא בנין ושורי אשכללו ואשיא יחיטו.
עזר	ד	13	כען ידיע להוא למלכא די הן קריתא דך תתבנא ושוריה ישתכללון מנדה-בלו והלך לא ינתנון ואפתם מלכים תהנזק.
עזר	ד	14	כען כל-קבל די-מלח היכלא מלחנא וערות מלכא לא אריך-לנא למחזא על-דנה שלחנא והודענא למלכא.
עזר	ד	15	די יבקר בספר-דכרניא די אבהתך ותהשכח בספר דכרניא ותנדע די קריתא דך קריא מרדא ומהנזקת מלכין ומדנן ואשתדור עבדין בגוה מן-יומת עלמא על-דנה קריתא דך החרבת.
עזר	ד	16	מהודעין אנחנה למלכא די הן קריתא דך תתבנא ושוריה ישתכללון לקבל דנה חלק בעבר נהרא לא איתי לך.</P>
עזר	ד	17	פתגמא שלח מלכא על-רחום בעל-טעם ושמשי ספרא ושאר כנותהון די יתבין בשמרין ושאר עבר-נהרה שלם וכעת.</P>
עזר	ד	18	נשתונא די שלחתון עלינא מפרש קרי קדמי.
עזר	ד	19	ומני שים טעם ובקרו והשכחו די קריתא דך מן-יומת עלמא על-מלכין מתנשאה ומרד ואשתדור מתעבד-בה.
עזר	ד	20	ומלכין תקיפין הוו על-ירושלם ושליטין בכל עבר נהרה ומדה בלו והלך מתיהב להון.
עזר	ד	21	כען שימו טעם לבטלא גבריא אלך וקריתא דך לא תתבנא עד-מני טעמא יתשם.
עזר	ד	22	וזהירין הוו שלו למעבד על-דנה למה ישגא חבלא להנזקת מלכין.</P>
עזר	ד	23	אדין מן-די פרשגן נשתונא די ארתחששתא מלכא קרי קדם-רחום ושמשי ספרא וכנותהון אזלו בבהילו לירושלם על-יהודיא ובטלו המו באדרע וחיל.</P>
עזר	ד	24	באדין בטלת עבידת בית-אלהא די בירושלם והות בטלא עד שנת תרתין למלכות דריוש מלך-פרס.</P>
עזר	ה	1	והתנבי חגי נביאה וזכריה בר-עדוא נביאיא על-יהודיא די ביהוד ובירושלם בשם אלה ישראל עליהון.</P>
עזר	ה	2	באדין קמו זרבבל בר-שאלתיאל וישוע בר-יוצדק ושריו למבנא בית אלהא די בירושלם ועמהון נביאיא די-אלהא מסעדין להון.</P>
עזר	ה	3	בה-זמנא אתא עליהון תתני פחת עבר-נהרה ושתר בוזני וכנותהון וכן אמרין להם מן-שם לכם טעם ביתא דנה לבנא ואשרנא דנה לשכללה.</P>
עזר	ה	4	אדין כנמא אמרנא להם מן-אנון שמהת גבריא די-דנה בנינא בנין.
עזר	ה	5	ועין אלההם הות על-שבי יהודיא ולא-בטלו המו עד-טעמא לדריוש יהך ואדין יתיבון נשתונא על-דנה.</P>
עזר	ה	6	פרשגן אגרתא די-שלח תתני פחת עבר-נהרה ושתר בוזני וכנותה אפרסכיא די בעבר נהרה על-דריוש מלכא.
עזר	ה	7	פתגמא שלחו עלוהי וכדנה כתיב בגוה לדריוש מלכא שלמא כלא.</P>
עזר	ה	8	ידיע להוא למלכא די-אזלנא ליהוד מדינתא לבית אלהא רבא והוא מתבנא אבן גלל ואע מתשם בכתליא ועבידתא דך אספרנא מתעבדא ומצלח בידהם.</P>
עזר	ה	9	אדין שאלנא לשביא אלך כנמא אמרנא להם מן-שם לכם טעם ביתא דנה למבניה ואשרנא דנה לשכללה.
עזר	ה	10	ואף שמהתהם שאלנא להם להודעותך די נכתב שם-גבריא די בראשיהם.</P>
עזר	ה	11	וכנמא פתגמא התיבונא לממר אנחנא המו עבדוהי די-אלה שמיא וארעא ובנין ביתא די-הוא בנה מקדמת דנה שנין שגיאן ומלך לישראל רב בנהי ושכללה.
עזר	ה	12	להן מן-די הרגזו אבהתנא לאלה שמיא יהב המו ביד נבוכדנצר מלך-בבל כסדיא וביתה דנה סתרה ועמה הגלי לבבל.</P>
עזר	ה	13	ברם בשנת חדה לכורש מלכא די בבל כורש מלכא שם טעם בית-אלהא דנה לבנא.
עזר	ה	14	ואף מאניא די-בית-אלהא די דהבה וכספא די נבוכדנצר הנפק מן-היכלא די בירושלם והיבל המו להיכלא די בבל הנפק המו כורש מלכא מן-היכלא די בבל ויהיבו לששבצר שמה די פחה שמה.
עזר	ה	15	ואמר-לה אלה מאניא שא אזל-אחת המו בהיכלא די בירושלם ובית אלהא יתבנא על-אתרה.</P>
עזר	ה	16	אדין ששבצר דך אתא יהב אשיא די-בית אלהא די בירושלם ומן-אדין ועד-כען מתבנא ולא שלם.
עזר	ה	17	וכען הן על-מלכא טב יתבקר בבית גנזיא די-מלכא תמה די בבבל הן איתי די-מן-כורש מלכא שים טעם למבנא בית-אלהא דך בירושלם ורעות מלכא על-דנה ישלח עלינא.</P>
עזר	ו	1	באדין דריוש מלכא שם טעם ובקרו בבית ספריא די גנזיא מהחתין תמה בבבל.
עזר	ו	2	והשתכח באחמתא בבירתא די במדי מדינתה מגלה חדה וכן-כתיב בגוה דכרונה.</P>
עזר	ו	3	בשנת חדה לכורש מלכא כורש מלכא שם טעם בית-אלהא בירושלם ביתא יתבנא אתר די-דבחין דבחין ואשוהי מסובלין רומה אמין שתין פתיה אמין שתין.
עזר	ו	4	נדבכין די-אבן גלל תלתא ונדבך די-אע חדת ונפקתא מן-בית מלכא תתיהב.
עזר	ו	5	ואף מאני בית-אלהא די דהבה וכספא די נבוכדנצר הנפק מן-היכלא די-בירושלם והיבל לבבל יהתיבון ויהך להיכלא די-בירושלם לאתרה ותחת בבית אלהא.</P>
עזר	ו	6	כען תתני פחת עבר-נהרה שתר בוזני וכנותהון אפרסכיא די בעבר נהרה רחיקין הוו מן-תמה.
עזר	ו	7	שבקו לעבידת בית-אלהא דך פחת יהודיא ולשבי יהודיא בית-אלהא דך יבנון על-אתרה.
עזר	ו	8	ומני שים טעם למא די-תעבדון עם-שבי יהודיא אלך למבנא בית-אלהא דך ומנכסי מלכא די מדת עבר נהרה אספרנא נפקתא תהוא מתיהבא לגבריא אלך די-לא לבטלא.
עזר	ו	9	ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די-בירושלם להוא מתיהב להם יום ביום די-לא שלו.
עזר	ו	10	די-להון מהקרבין ניחוחין לאלה שמיא ומצלין לחיי מלכא ובנוהי.
עזר	ו	11	ומני שים טעם די כל-אנש די יהשנא פתגמא דנה יתנסח אע מן-ביתה וזקיף יתמחא עלהי וביתה נולו יתעבד על-דנה.
עזר	ו	12	ואלהא די שכן שמה תמה ימגר כל-מלך ועם די ישלח ידה להשניה לחבלה בית-אלהא דך די בירושלם אנה דריוש שמת טעם אספרנא יתעבד.</P>
עזר	ו	13	אדין תתני פחת עבר-נהרה שתר בוזני וכנותהון לקבל די-שלח דריוש מלכא כנמא אספרנא עבדו.
עזר	ו	14	ושבי יהודיא בנין ומצלחין בנבואת חגי נביאה וזכריה בר-עדוא ובנו ושכללו מן-טעם אלה ישראל ומטעם כורש ודריוש וארתחששתא מלך פרס.
עזר	ו	15	ושיציא ביתה דנה עד יום תלתה לירח אדר די-היא שנת-שת למלכות דריוש מלכא.</P>
עזר	ו	16	ועבדו בני-ישראל כהניא ולויא ושאר בני-גלותא חנכת בית-אלהא דנה בחדוה.
עזר	ו	17	והקרבו לחנכת בית-אלהא דנה תורין מאה דכרין מאתין אמרין ארבע מאה וצפירי עזין לחטיא על-כל-ישראל תרי-עשר למנין שבטי ישראל.
עזר	ו	18	והקימו כהניא בפלגתהון ולויא במחלקתהון על-עבידת אלהא די בירושלם ככתב ספר משה.</P>
עזר	ו	19	ויעשו בני-הגולה את-הפסח בארבעה עשר לחדש הראשון.
עזר	ו	20	כי הטהרו הכהנים והלוים כאחד כלם טהורים וישחטו הפסח לכל-בני הגולה ולאחיהם הכהנים ולהם.
עזר	ו	21	ויאכלו בני-ישראל השבים מהגולה וכל הנבדל מטמאת גוי-הארץ אלהם לדרש ליהוה אלהי ישראל.
עזר	ו	22	ויעשו חג-מצות שבעת ימים בשמחה כי שמחם יהוה והסב לב מלך-אשור עליהם לחזק ידיהם במלאכת בית-האלהים אלהי ישראל.</P>
עזר	ז	1	ואחר הדברים האלה במלכות ארתחשסתא מלך-פרס עזרא בן-שריה בן-עזריה בן-חלקיה.
עזר	ז	2	בן-שלום בן-צדוק בן-אחיטוב.
עזר	ז	3	בן-אמריה בן-עזריה בן-מריות.
עזר	ז	4	בן-זרחיה בן-עזי בן-בקי.
עזר	ז	5	בן-אבישוע בן-פינחס בן-אלעזר בן-אהרן הכהן הראש.
עזר	ז	6	הוא עזרא עלה מבבל והוא-ספר מהיר בתורת משה אשר-נתן יהוה אלהי ישראל ויתן-לו המלך כיד-יהוה אלהיו עליו כל בקשתו.</P>
עזר	ז	7	ויעלו מבני-ישראל ומן-הכהנים והלוים והמשררים והשערים והנתינים אל-ירושלם בשנת-שבע לארתחשסתא המלך.
עזר	ז	8	ויבא ירושלם בחדש החמישי היא שנת השביעית למלך.
עזר	ז	9	כי באחד לחדש הראשון הוא יסד המעלה מבבל ובאחד לחדש החמישי בא אל-ירושלם כיד-אלהיו הטובה עליו.
עזר	ז	10	כי עזרא הכין לבבו לדרוש את-תורת יהוה ולעשת וללמד בישראל חק ומשפט.</P>
עזר	ז	11	וזה פרשגן הנשתון אשר נתן המלך ארתחשסתא לעזרא הכהן הספר ספר דברי מצות-יהוה וחקיו על-ישראל.</P>
עזר	ז	12	ארתחשסתא מלך מלכיא לעזרא כהנא ספר דתא די-אלה שמיא גמיר וכענת.
עזר	ז	13	מני שים טעם די כל-מתנדב במלכותי מן-עמה ישראל וכהנוהי ולויא למהך לירושלם עמך יהך.
עזר	ז	14	כל-קבל די מן-קדם מלכא ושבעת יעטהי שליח לבקרא על-יהוד ולירושלם בדת אלהך די בידך.
עזר	ז	15	ולהיבלה כסף ודהב די-מלכא ויעטוהי התנדבו לאלה ישראל די בירושלם משכנה.
עזר	ז	16	וכל כסף ודהב די תהשכח בכל מדינת בבל עם התנדבות עמא וכהניא מתנדבין לבית אלההם די בירושלם.
עזר	ז	17	כל-קבל דנה אספרנא תקנא בכספא דנה תורין דכרין אמרין ומנחתהון ונסכיהון ותקרב המו על-מדבחה די בית אלהכם די בירושלם.
עזר	ז	18	ומה די עליך ועל-אחיך ייטב בשאר כספא ודהבה למעבד כרעות אלהכם תעבדון.
עזר	ז	19	ומאניא די-מתיהבין לך לפלחן בית אלהך השלם קדם אלה ירושלם.
עזר	ז	20	ושאר חשחות בית אלהך די יפל-לך למנתן תנתן מן-בית גנזי מלכא.
עזר	ז	21	ומני אנה ארתחשסתא מלכא שים טעם לכל גזבריא די בעבר נהרה די כל-די ישאלנכון עזרא כהנה ספר דתא די-אלה שמיא אספרנא יתעבד.
עזר	ז	22	עד-כסף ככרין מאה ועד-חנטין כרין מאה ועד-חמר בתין מאה ועד-בתין משח מאה ומלח די-לא כתב.
עזר	ז	23	כל-די מן-טעם אלה שמיא יתעבד אדרזדא לבית אלה שמיא די-למה להוא קצף על-מלכות מלכא ובנוהי.
עזר	ז	24	ולכם מהודעין די כל-כהניא ולויא זמריא תרעיא נתיניא ופלחי בית אלהא דנה מנדה בלו והלך לא שליט למרמא עליהם.
עזר	ז	25	ואנת עזרא כחכמת אלהך די-בידך מני שפטין ודינין די-להון דאנין לכל-עמה די בעבר נהרה לכל-ידעי דתי אלהך ודי לא ידע תהודעון.
עזר	ז	26	וכל-די-לא להוא עבד דתא די-אלהך ודתא די מלכא אספרנא דינה להוא מתעבד מנה הן למות הן לשרשו הן-לענש נכסין ולאסורין.</P>
עזר	ז	27	ברוך יהוה אלהי אבותינו אשר נתן כזאת בלב המלך לפאר את-בית יהוה אשר בירושלם.
עזר	ז	28	ועלי הטה-חסד לפני המלך ויועציו ולכל-שרי המלך הגברים ואני התחזקתי כיד-יהוה אלהי עלי ואקבצה מישראל ראשים לעלות עמי.</P>
עזר	ח	1	ואלה ראשי אבתיהם והתיחשם העלים עמי במלכות ארתחשסתא המלך מבבל.
עזר	ח	2	מבני פינחס גרשם מבני איתמר דניאל מבני דויד חטוש.
עזר	ח	3	מבני שכניה מבני פרעש זכריה ועמו התיחש לזכרים מאה וחמשים.
עזר	ח	4	מבני פחת מואב אליהועיני בן-זרחיה ועמו מאתים הזכרים.
עזר	ח	5	מבני שכניה בן-יחזיאל ועמו שלש מאות הזכרים.
עזר	ח	6	ומבני עדין עבד בן-יונתן ועמו חמשים הזכרים.
עזר	ח	7	ומבני עילם ישעיה בן-עתליה ועמו שבעים הזכרים.
עזר	ח	8	ומבני שפטיה זבדיה בן-מיכאל ועמו שמנים הזכרים.
עזר	ח	9	מבני יואב עבדיה בן-יחיאל ועמו מאתים ושמנה עשר הזכרים.
עזר	ח	10	ומבני שלומית בן-יוספיה ועמו מאה וששים הזכרים.
עזר	ח	11	ומבני בבי זכריה בן-בבי ועמו עשרים ושמנה הזכרים.
עזר	ח	12	ומבני עזגד יוחנן בן-הקטן ועמו מאה ועשרה הזכרים.
עזר	ח	13	ומבני אדניקם אחרנים ואלה שמותם אליפלט יעיאל ושמעיה ועמהם ששים הזכרים.
עזר	ח	14	ומבני בגוי עותי וזבוד ועמו שבעים הזכרים.</P>
עזר	ח	15	ואקבצם אל-הנהר הבא אל-אהוא ונחנה שם ימים שלשה ואבינה בעם ובכהנים ומבני לוי לא-מצאתי שם.
עזר	ח	16	ואשלחה לאליעזר לאריאל לשמעיה ולאלנתן וליריב ולאלנתן ולנתן ולזכריה ולמשלם ראשים וליויריב ולאלנתן מבינים.
עזר	ח	17	ואוצאה אותם על-אדו הראש בכספיא המקום ואשימה בפיהם דברים לדבר אל-אדו אחיו הנתונים בכספיא המקום להביא-לנו משרתים לבית אלהינו.
עזר	ח	18	ויביאו לנו כיד-אלהינו הטובה עלינו איש שכל מבני מחלי בן-לוי בן-ישראל ושרביה ובניו ואחיו שמנה עשר.
עזר	ח	19	ואת-חשביה ואתו ישעיה מבני מררי אחיו ובניהם עשרים.</P>
עזר	ח	20	ומן-הנתינים שנתן דויד והשרים לעבדת הלוים נתינים מאתים ועשרים כלם נקבו בשמות.
עזר	ח	21	ואקרא שם צום על-הנהר אהוא להתענות לפני אלהינו לבקש ממנו דרך ישרה לנו ולטפנו ולכל-רכושנו.
עזר	ח	22	כי בשתי לשאול מן-המלך חיל ופרשים לעזרנו מאויב בדרך כי-אמרנו למלך לאמר יד-אלהינו על-כל-מבקשיו לטובה ועזו ואפו על כל-עזביו.
עזר	ח	23	ונצומה ונבקשה מאלהינו על-זאת ויעתר לנו.
עזר	ח	24	ואבדילה משרי הכהנים שנים עשר לשרביה חשביה ועמהם מאחיהם עשרה.
עזר	ח	25	ואשקולה להם את-הכסף ואת-הזהב ואת-הכלים תרומת בית-אלהינו ההרימו המלך ויעציו ושריו וכל-ישראל הנמצאים.
עזר	ח	26	ואשקלה על-ידם כסף ככרים שש-מאות וחמשים וכלי-כסף מאה לככרים זהב מאה ככר.
עזר	ח	27	וכפרי זהב עשרים לאדרכנים אלף וכלי נחשת מצהב טובה שנים חמודת כזהב.
עזר	ח	28	ואמרה אלהם אתם קדש ליהוה והכלים קדש והכסף והזהב נדבה ליהוה אלהי אבתיכם.
עזר	ח	29	שקדו ושמרו עד-תשקלו לפני שרי הכהנים והלוים ושרי-האבות לישראל בירושלם הלשכות בית יהוה.
עזר	ח	30	וקבלו הכהנים והלוים משקל הכסף והזהב והכלים להביא לירושלם לבית אלהינו.</P>
עזר	ח	31	ונסעה מנהר אהוא בשנים עשר לחדש הראשון ללכת ירושלם ויד-אלהינו היתה עלינו ויצילנו מכף אויב ואורב על-הדרך.
עזר	ח	32	ונבוא ירושלם ונשב שם ימים שלשה.
עזר	ח	33	וביום הרביעי נשקל הכסף והזהב והכלים בבית אלהינו על יד-מרמות בן-אוריה הכהן ועמו אלעזר בן-פינחס ועמהם יוזבד בן-ישוע ונועדיה בן-בנוי הלוים.
עזר	ח	34	במספר במשקל לכל ויכתב כל-המשקל בעת ההיא.</P>
עזר	ח	35	הבאים מהשבי בני-הגולה הקריבו עלות לאלהי ישראל פרים שנים-עשר על-כל-ישראל אילים תשעים וששה כבשים שבעים ושבעה צפירי חטאת שנים עשר הכל עולה ליהוה.</P>
עזר	ח	36	ויתנו את-דתי המלך לאחשדרפני המלך ופחוות עבר הנהר ונשאו את-העם ואת-בית-האלהים.</P>
עזר	ט	1	וככלות אלה נגשו אלי השרים לאמר לא-נבדלו העם ישראל והכהנים והלוים מעמי הארצות כתועבתיהם לכנעני החתי הפרזי היבוסי העמני המאבי המצרי והאמרי.
עזר	ט	2	כי-נשאו מבנתיהם להם ולבניהם והתערבו זרע הקדש בעמי הארצות ויד השרים והסגנים היתה במעל הזה ראשונה.</P>
עזר	ט	3	וכשמעי את-הדבר הזה קרעתי את-בגדי ומעילי ואמרטה משער ראשי וזקני ואשבה משומם.
עזר	ט	4	ואלי יאספו כל חרד בדברי אלהי-ישראל על מעל הגולה ואני ישב משומם עד למנחת הערב.
עזר	ט	5	ובמנחת הערב קמתי מתעניתי ובקרעי בגדי ומעילי ואכרעה על-ברכי ואפרשה כפי אל-יהוה אלהי.
עזר	ט	6	ואמרה אלהי בשתי ונכלמתי להרים אלהי פני אליך כי עונתינו רבו למעלה ראש ואשמתנו גדלה עד לשמים.
עזר	ט	7	מימי אבתינו אנחנו באשמה גדלה עד היום הזה ובעונתינו נתנו אנחנו מלכינו כהנינו ביד מלכי הארצות בחרב בשבי ובבזה ובבשת פנים כהיום הזה.
עזר	ט	8	ועתה כמעט-רגע היתה תחנה מאת יהוה אלהינו להשאיר לנו פליטה ולתת-לנו יתד במקום קדשו להאיר עינינו אלהינו ולתתנו מחיה מעט בעבדתנו.
עזר	ט	9	כי-עבדים אנחנו ובעבדתנו לא עזבנו אלהינו ויט-עלינו חסד לפני מלכי פרס לתת-לנו מחיה לרומם את-בית אלהינו ולהעמיד את-חרבתיו ולתת-לנו גדר ביהודה ובירושלם.</P>
עזר	ט	10	ועתה מה-נאמר אלהינו אחרי-זאת כי עזבנו מצותיך.
עזר	ט	11	אשר צוית ביד עבדיך הנביאים לאמר הארץ אשר אתם באים לרשתה ארץ נדה היא בנדת עמי הארצות בתועבתיהם אשר מלאוה מפה אל-פה בטמאתם.
עזר	ט	12	ועתה בנותיכם אל-תתנו לבניהם ובנתיהם אל-תשאו לבניכם ולא-תדרשו שלמם וטובתם עד-עולם למען תחזקו ואכלתם את-טוב הארץ והורשתם לבניכם עד-עולם.
עזר	ט	13	ואחרי כל-הבא עלינו במעשינו הרעים ובאשמתנו הגדלה כי אתה אלהינו חשכת למטה מעוננו ונתתה לנו פליטה כזאת.
עזר	ט	14	הנשוב להפר מצותיך ולהתחתן בעמי התעבות האלה הלוא תאנף-בנו עד-כלה לאין שארית ופליטה.</P>
עזר	ט	15	יהוה אלהי ישראל צדיק אתה כי-נשארנו פליטה כהיום הזה הננו לפניך באשמתינו כי אין לעמוד לפניך על-זאת.</P>
עזר	י	1	וכהתפלל עזרא וכהתודתו בכה ומתנפל לפני בית האלהים נקבצו אליו מישראל קהל רב-מאד אנשים ונשים וילדים כי-בכו העם הרבה-בכה.</P>
עזר	י	2	ויען שכניה בן-יחיאל מבני עולם ויאמר לעזרא אנחנו מעלנו באלהינו ונשב נשים נכריות מעמי הארץ ועתה יש-מקוה לישראל על-זאת.
עזר	י	3	ועתה נכרת-ברית לאלהינו להוציא כל-נשים והנולד מהם בעצת אדני והחרדים במצות אלהינו וכתורה יעשה.
עזר	י	4	קום כי-עליך הדבר ואנחנו עמך חזק ועשה.</P>
עזר	י	5	ויקם עזרא וישבע את-שרי הכהנים הלוים וכל-ישראל לעשות כדבר הזה וישבעו.
עזר	י	6	ויקם עזרא מלפני בית האלהים וילך אל-לשכת יהוחנן בן-אלישיב וילך שם לחם לא-אכל ומים לא-שתה כי מתאבל על-מעל הגולה.</P>
עזר	י	7	ויעבירו קול ביהודה וירושלם לכל בני הגולה להקבץ ירושלם.
עזר	י	8	וכל אשר לא-יבוא לשלשת הימים כעצת השרים והזקנים יחרם כל-רכושו והוא יבדל מקהל הגולה.</P>
עזר	י	9	ויקבצו כל-אנשי-יהודה ובנימן ירושלם לשלשת הימים הוא חדש התשיעי בעשרים בחדש וישבו כל-העם ברחוב בית האלהים מרעידים על-הדבר ומהגשמים.</P>
עזר	י	10	ויקם עזרא הכהן ויאמר אלהם אתם מעלתם ותשיבו נשים נכריות להוסיף על-אשמת ישראל.
עזר	י	11	ועתה תנו תודה ליהוה אלהי-אבתיכם ועשו רצונו והבדלו מעמי הארץ ומן-הנשים הנכריות.
עזר	י	12	ויענו כל-הקהל ויאמרו קול גדול כן כדבריך עלינו לעשות.
עזר	י	13	אבל העם רב והעת גשמים ואין כח לעמוד בחוץ והמלאכה לא-ליום אחד ולא לשנים כי-הרבינו לפשע בדבר הזה.
עזר	י	14	יעמדו-נא שרינו לכל-הקהל וכל אשר בערינו ההשיב נשים נכריות יבא לעתים מזמנים ועמהם זקני-עיר ועיר ושפטיה עד להשיב חרון אף-אלהינו ממנו עד לדבר הזה.</P>
עזר	י	15	אך יונתן בן-עשהאל ויחזיה בן-תקוה עמדו על-זאת ומשלם ושבתי הלוי עזרם.
עזר	י	16	ויעשו-כן בני הגולה ויבדלו עזרא הכהן אנשים ראשי האבות לבית אבתם וכלם בשמות וישבו ביום אחד לחדש העשירי לדריוש הדבר.
עזר	י	17	ויכלו בכל אנשים ההשיבו נשים נכריות עד יום אחד לחדש הראשון.</P>
עזר	י	18	וימצא מבני הכהנים אשר השיבו נשים נכריות מבני ישוע בן-יוצדק ואחיו מעשיה ואליעזר ויריב וגדליה.
עזר	י	19	ויתנו ידם להוציא נשיהם ואשמים איל-צאן על-אשמתם.
עזר	י	20	ומבני אמר חנני וזבדיה.
עזר	י	21	ומבני חרם מעשיה ואליה ושמעיה ויחיאל ועזיה.
עזר	י	22	ומבני פשחור אליועיני מעשיה ישמעאל נתנאל יוזבד ואלעשה.
עזר	י	23	ומן-הלוים יוזבד ושמעי וקליה הוא קליטא פתחיה יהודה ואליעזר.
עזר	י	24	ומן-המשררים אלישיב ומן-השערים שלם וטלם ואורי.
עזר	י	25	ומישראל מבני פרעש רמיה ויזיה ומלכיה ומימן ואלעזר ומלכיה ובניה.
עזר	י	26	ומבני עילם מתניה זכריה ויחיאל ועבדי וירמות ואליה.
עזר	י	27	ומבני זתוא אליועני אלישיב מתניה וירמות וזבד ועזיזא.
עזר	י	28	ומבני בבי יהוחנן חנניה זבי עתלי.
עזר	י	29	ומבני בני משלם מלוך ועדיה ישוב ושאל ירמות.
עזר	י	30	ומבני פחת מואב עדנא וכלל בניה מעשיה מתניה בצלאל ובנוי ומנשה.
עזר	י	31	ובני חרם אליעזר ישיה מלכיה שמעיה שמעון.
עזר	י	32	בנימן מלוך שמריה.
עזר	י	33	מבני חשם מתני מתתה זבד אליפלט ירמי מנשה שמעי.
עזר	י	34	מבני בני מעדי עמרם ואואל.
עזר	י	35	בניה בדיה כלהי.
עזר	י	36	וניה מרמות אלישיב.
עזר	י	37	מתניה מתני ויעשו.
עזר	י	38	ובני ובנוי שמעי.
עזר	י	39	ושלמיה ונתן ועדיה.
עזר	י	40	מכנדבי ששי שרי.
עזר	י	41	עזראל ושלמיהו שמריה.
עזר	י	42	שלום אמריה יוסף.
עזר	י	43	מבני נבו יעיאל מתתיה זבד זבינא ידו ויואל בניה.
עזר	י	44	כל-אלה נשאו נשים נכריות ויש מהם נשים וישימו בנים.</P>
עמס	א	1	דברי עמוס אשר-היה בנקדים מתקוע אשר חזה על-ישראל בימי עזיה מלך-יהודה ובימי ירבעם בן-יואש מלך ישראל שנתים לפני הרעש.
עמס	א	2	ויאמר יהוה מציון ישאג ומירושלם יתן קולו ואבלו נאות הרעים ויבש ראש הכרמל.</P>
עמס	א	3	כה אמר יהוה על-שלשה פשעי דמשק ועל-ארבעה לא אשיבנו על-דושם בחרצות הברזל את-הגלעד.
עמס	א	4	ושלחתי אש בבית חזאל ואכלה ארמנות בן-הדד.
עמס	א	5	ושברתי בריח דמשק והכרתי יושב מבקעת-און ותומך שבט מבית עדן וגלו עם-ארם קירה אמר יהוה.</P>
עמס	א	6	כה אמר יהוה על-שלשה פשעי עזה ועל-ארבעה לא אשיבנו על-הגלותם גלות שלמה להסגיר לאדום.
עמס	א	7	ושלחתי אש בחומת עזה ואכלה ארמנתיה.
עמס	א	8	והכרתי יושב מאשדוד ותומך שבט מאשקלון והשיבותי ידי על-עקרון ואבדו שארית פלשתים אמר אדני יהוה.</P>
עמס	א	9	כה אמר יהוה על-שלשה פשעי-צר ועל-ארבעה לא אשיבנו על-הסגירם גלות שלמה לאדום ולא זכרו ברית אחים.
עמס	א	10	ושלחתי אש בחומת צר ואכלה ארמנתיה.</P>
עמס	א	11	כה אמר יהוה על-שלשה פשעי אדום ועל-ארבעה לא אשיבנו על-רדפו בחרב אחיו ושחת רחמיו ויטרף לעד אפו ועברתו שמרה נצח.
עמס	א	12	ושלחתי אש בתימן ואכלה ארמנות בצרה.</P>
עמס	א	13	כה אמר יהוה על-שלשה פשעי בני-עמון ועל-ארבעה לא אשיבנו על-בקעם הרות הגלעד למען הרחיב את-גבולם.
עמס	א	14	והצתי אש בחומת רבה ואכלה ארמנותיה בתרועה ביום מלחמה בסער ביום סופה.
עמס	א	15	והלך מלכם בגולה הוא ושריו יחדו אמר יהוה.</P>
עמס	ב	1	כה אמר יהוה על-שלשה פשעי מואב ועל-ארבעה לא אשיבנו על-שרפו עצמות מלך-אדום לשיד.
עמס	ב	2	ושלחתי-אש במואב ואכלה ארמנות הקריות ומת בשאון מואב בתרועה בקול שופר.
עמס	ב	3	והכרתי שופט מקרבה וכל-שריה אהרוג עמו אמר יהוה.</P>
עמס	ב	4	כה אמר יהוה על-שלשה פשעי יהודה ועל-ארבעה לא אשיבנו על-מאסם את-תורת יהוה וחקיו לא שמרו ויתעום כזביהם אשר-הלכו אבותם אחריהם.
עמס	ב	5	ושלחתי אש ביהודה ואכלה ארמנות ירושלם.</P>
עמס	ב	6	כה אמר יהוה על-שלשה פשעי ישראל ועל-ארבעה לא אשיבנו על-מכרם בכסף צדיק ואביון בעבור נעלים.
עמס	ב	7	השאפים על-עפר-ארץ בראש דלים ודרך ענוים יטו ואיש ואביו ילכו אל-הנערה למען חלל את-שם קדשי.
עמס	ב	8	ועל-בגדים חבלים יטו אצל כל-מזבח ויין ענושים ישתו בית אלהיהם.
עמס	ב	9	ואנכי השמדתי את-האמרי מפניהם אשר כגבה ארזים גבהו וחסן הוא כאלונים ואשמיד פריו ממעל ושרשיו מתחת.
עמס	ב	10	ואנכי העליתי אתכם מארץ מצרים ואולך אתכם במדבר ארבעים שנה לרשת את-ארץ האמרי.
עמס	ב	11	ואקים מבניכם לנביאים ומבחוריכם לנזרים האף אין-זאת בני ישראל נאם-יהוה.
עמס	ב	12	ותשקו את-הנזרים יין ועל-הנביאים צויתם לאמר לא תנבאו.
עמס	ב	13	הנה אנכי מעיק תחתיכם כאשר תעיק העגלה המלאה לה עמיר.
עמס	ב	14	ואבד מנוס מקל וחזק לא-יאמץ כחו וגבור לא-ימלט נפשו.
עמס	ב	15	ותפש הקשת לא יעמד וקל ברגליו לא ימלט ורכב הסוס לא ימלט נפשו.
עמס	ב	16	ואמיץ לבו בגבורים ערום ינוס ביום-ההוא נאם-יהוה.</P>
עמס	ג	1	שמעו את-הדבר הזה אשר דבר יהוה עליכם בני ישראל על כל-המשפחה אשר העליתי מארץ מצרים לאמר.
עמס	ג	2	רק אתכם ידעתי מכל משפחות האדמה על-כן אפקד עליכם את כל-עונתיכם.
עמס	ג	3	הילכו שנים יחדו בלתי אם-נועדו.
עמס	ג	4	הישאג אריה ביער וטרף אין לו היתן כפיר קולו ממענתו בלתי אם-לכד.
עמס	ג	5	התפל צפור על-פח הארץ ומוקש אין לה היעלה-פח מן-האדמה ולכוד לא ילכוד.
עמס	ג	6	אם-יתקע שופר בעיר ועם לא יחרדו אם-תהיה רעה בעיר ויהוה לא עשה.
עמס	ג	7	כי לא יעשה אדני יהוה דבר כי אם-גלה סודו אל-עבדיו הנביאים.
עמס	ג	8	אריה שאג מי לא יירא אדני יהוה דבר מי לא ינבא.
עמס	ג	9	השמיעו על-ארמנות באשדוד ועל-ארמנות בארץ מצרים ואמרו האספו על-הרי שמרון וראו מהומת רבות בתוכה ועשוקים בקרבה.
עמס	ג	10	ולא-ידעו עשות-נכחה נאם-יהוה האוצרים חמס ושד בארמנותיהם.</P>
עמס	ג	11	לכן כה אמר אדני יהוה צר וסביב הארץ והורד ממך עזך ונבזו ארמנותיך.
עמס	ג	12	כה אמר יהוה כאשר יציל הרעה מפי הארי שתי כרעים או בדל-אזן כן ינצלו בני ישראל הישבים בשמרון בפאת מטה ובדמשק ערש.
עמס	ג	13	שמעו והעידו בבית יעקב נאם-אדני יהוה אלהי הצבאות.
עמס	ג	14	כי ביום פקדי פשעי-ישראל עליו ופקדתי על-מזבחות בית-אל ונגדעו קרנות המזבח ונפלו לארץ.
עמס	ג	15	והכיתי בית-החרף על-בית הקיץ ואבדו בתי השן וספו בתים רבים נאם-יהוה.</P>
עמס	ד	1	שמעו הדבר הזה פרות הבשן אשר בהר שמרון העשקות דלים הרצצות אביונים האמרת לאדניהם הביאה ונשתה.
עמס	ד	2	נשבע אדני יהוה בקדשו כי הנה ימים באים עליכם ונשא אתכם בצנות ואחריתכן בסירות דוגה.
עמס	ד	3	ופרצים תצאנה אשה נגדה והשלכתנה ההרמונה נאם-יהוה.
עמס	ד	4	באו בית-אל ופשעו הגלגל הרבו לפשע והביאו לבקר זבחיכם לשלשת ימים מעשרתיכם.
עמס	ד	5	וקטר מחמץ תודה וקראו נדבות השמיעו כי כן אהבתם בני ישראל נאם אדני יהוה.
עמס	ד	6	וגם-אני נתתי לכם נקיון שנים בכל-עריכם וחסר לחם בכל מקומתיכם ולא-שבתם עדי נאם-יהוה.
עמס	ד	7	וגם אנכי מנעתי מכם את-הגשם בעוד שלשה חדשים לקציר והמטרתי על-עיר אחת ועל-עיר אחת לא אמטיר חלקה אחת תמטר וחלקה אשר-לא-תמטיר עליה תיבש.
עמס	ד	8	ונעו שתים שלש ערים אל-עיר אחת לשתות מים ולא ישבעו ולא-שבתם עדי נאם-יהוה.
עמס	ד	9	הכיתי אתכם בשדפון ובירקון הרבות גנותיכם וכרמיכם ותאניכם וזיתיכם יאכל הגזם ולא-שבתם עדי נאם-יהוה.</P>
עמס	ד	10	שלחתי בכם דבר בדרך מצרים הרגתי בחרב בחוריכם עם שבי סוסיכם ואעלה באש מחניכם ובאפכם ולא-שבתם עדי נאם-יהוה.
עמס	ד	11	הפכתי בכם כמהפכת אלהים את-סדם ואת-עמרה ותהיו כאוד מצל משרפה ולא-שבתם עדי נאם-יהוה.
עמס	ד	12	לכן כה אעשה-לך ישראל עקב כי-זאת אעשה-לך הכון לקראת-אלהיך ישראל.
עמס	ד	13	כי הנה יוצר הרים וברא רוח ומגיד לאדם מה-שחו עשה שחר עיפה ודרך על-במתי ארץ יהוה אלהי-צבאות שמו.</P>
עמס	ה	1	שמעו את-הדבר הזה אשר אנכי נשא עליכם קינה בית ישראל.
עמס	ה	2	נפלה לא-תוסיף קום בתולת ישראל נטשה על-אדמתה אין מקימה.
עמס	ה	3	כי כה אמר אדני יהוה העיר היצאת אלף תשאיר מאה והיוצאת מאה תשאיר עשרה לבית ישראל.
עמס	ה	4	כי כה אמר יהוה לבית ישראל דרשוני וחיו.
עמס	ה	5	ואל-תדרשו בית-אל והגלגל לא תבאו ובאר שבע לא תעברו כי הגלגל גלה יגלה ובית-אל יהיה לאון.
עמס	ה	6	דרשו את-יהוה וחיו פן-יצלח כאש בית יוסף ואכלה ואין-מכבה לבית-אל.
עמס	ה	7	ההפכים ללענה משפט וצדקה לארץ הניחו.
עמס	ה	8	עשה כימה וכסיל והפך לבקר צלמות ויום לילה החשיך הקורא למי-הים וישפכם על-פני הארץ יהוה שמו.
עמס	ה	9	המבליג שד על-עז ושד על-מבצר יבוא.
עמס	ה	10	שנאו בשער מוכיח ודבר תמים יתעבו.
עמס	ה	11	לכן יען בושסכם על-דל ומשאת-בר תקחו ממנו בתי גזית בניתם ולא-תשבו בם כרמי-חמד נטעתם ולא תשתו את-יינם.
עמס	ה	12	כי ידעתי רבים פשעיכם ועצמים חטאתיכם צררי צדיק לקחי כפר ואביונים בשער הטו.
עמס	ה	13	לכן המשכיל בעת ההיא ידם כי עת רעה היא.
עמס	ה	14	דרשו-טוב ואל-רע למען תחיו ויהי-כן יהוה אלהי-צבאות אתכם כאשר אמרתם.
עמס	ה	15	שנאו-רע ואהבו טוב והציגו בשער משפט אולי יחנן יהוה אלהי-צבאות שארית יוסף.</P>
עמס	ה	16	לכן כה-אמר יהוה אלהי צבאות אדני בכל-רחבות מספד ובכל-חוצות יאמרו הו-הו וקראו אכר אל-אבל ומספד אל-יודעי נהי.
עמס	ה	17	ובכל-כרמים מספד כי-אעבר בקרבך אמר יהוה.</P>
עמס	ה	18	הוי המתאוים את-יום יהוה למה-זה לכם יום יהוה הוא-חשך ולא-אור.
עמס	ה	19	כאשר ינוס איש מפני הארי ופגעו הדב ובא הבית וסמך ידו על-הקיר ונשכו הנחש.
עמס	ה	20	הלא-חשך יום יהוה ולא-אור ואפל ולא-נגה לו.
עמס	ה	21	שנאתי מאסתי חגיכם ולא אריח בעצרתיכם.
עמס	ה	22	כי אם-תעלו-לי עלות ומנחתיכם לא ארצה ושלם מריאיכם לא אביט.
עמס	ה	23	הסר מעלי המון שריך וזמרת נבליך לא אשמע.
עמס	ה	24	ויגל כמים משפט וצדקה כנחל איתן.
עמס	ה	25	הזבחים ומנחה הגשתם-לי במדבר ארבעים שנה בית ישראל.
עמס	ה	26	ונשאתם את סכות מלככם ואת כיון צלמיכם כוכב אלהיכם אשר עשיתם לכם.
עמס	ה	27	והגליתי אתכם מהלאה לדמשק אמר יהוה אלהי-צבאות שמו.</P>
עמס	ו	1	הוי השאננים בציון והבטחים בהר שמרון נקבי ראשית הגוים ובאו להם בית ישראל.
עמס	ו	2	עברו כלנה וראו ולכו משם חמת רבה ורדו גת-פלשתים הטובים מן-הממלכות האלה אם-רב גבולם מגבלכם.
עמס	ו	3	המנדים ליום רע ותגישון שבת חמס.
עמס	ו	4	השכבים על-מטות שן וסרחים על-ערשותם ואכלים כרים מצאן ועגלים מתוך מרבק.
עמס	ו	5	הפרטים על-פי הנבל כדויד חשבו להם כלי-שיר.
עמס	ו	6	השתים במזרקי יין וראשית שמנים ימשחו ולא נחלו על-שבר יוסף.
עמס	ו	7	לכן עתה יגלו בראש גלים וסר מרזח סרוחים.
עמס	ו	8	נשבע אדני יהוה בנפשו נאם-יהוה אלהי צבאות מתאב אנכי את-גאון יעקב וארמנתיו שנאתי והסגרתי עיר ומלאה.
עמס	ו	9	והיה אם-יותרו עשרה אנשים בבית אחד ומתו.
עמס	ו	10	ונשאו דודו ומסרפו להוציא עצמים מן-הבית ואמר לאשר בירכתי הבית העוד עמך ואמר אפס ואמר הס כי לא להזכיר בשם יהוה.</P>
עמס	ו	11	כי-הנה יהוה מצוה והכה הבית הגדול רסיסים והבית הקטן בקעים.
עמס	ו	12	הירצון בסלע סוסים אם-יחרוש בבקרים כי-הפכתם לראש משפט ופרי צדקה ללענה.
עמס	ו	13	השמחים ללא דבר האמרים הלוא בחזקנו לקחנו לנו קרנים.
עמס	ו	14	כי הנני מקים עליכם בית ישראל נאם-יהוה אלהי הצבאות גוי ולחצו אתכם מלבוא חמת עד-נחל הערבה.</P>
עמס	ז	1	כה הראני אדני יהוה והנה יוצר גבי בתחלת עלות הלקש והנה-לקש אחר גזי המלך.
עמס	ז	2	והיה אם-כלה לאכול את-עשב הארץ ואמר אדני יהוה סלח-נא מי יקום יעקב כי קטן הוא.
עמס	ז	3	נחם יהוה על-זאת לא תהיה אמר יהוה.
עמס	ז	4	כה הראני אדני יהוה והנה קרא לרב באש אדני יהוה ותאכל את-תהום רבה ואכלה את-החלק.
עמס	ז	5	ואמר אדני יהוה חדל-נא מי יקום יעקב כי קטן הוא.
עמס	ז	6	נחם יהוה על-זאת גם-היא לא תהיה אמר אדני יהוה.</P>
עמס	ז	7	כה הראני והנה אדני נצב על-חומת אנך ובידו אנך.
עמס	ז	8	ויאמר יהוה אלי מה-אתה ראה עמוס ואמר אנך ויאמר אדני הנני שם אנך בקרב עמי ישראל לא-אוסיף עוד עבור לו.
עמס	ז	9	ונשמו במות ישחק ומקדשי ישראל יחרבו וקמתי על-בית ירבעם בחרב.</P>
עמס	ז	10	וישלח אמציה כהן בית-אל אל-ירבעם מלך-ישראל לאמר קשר עליך עמוס בקרב בית ישראל לא-תוכל הארץ להכיל את-כל-דבריו.
עמס	ז	11	כי-כה אמר עמוס בחרב ימות ירבעם וישראל גלה יגלה מעל אדמתו.</P>
עמס	ז	12	ויאמר אמציה אל-עמוס חזה לך ברח-לך אל-ארץ יהודה ואכל-שם לחם ושם תנבא.
עמס	ז	13	ובית-אל לא-תוסיף עוד להנבא כי מקדש-מלך הוא ובית ממלכה הוא.
עמס	ז	14	ויען עמוס ויאמר אל-אמציה לא-נביא אנכי ולא בן-נביא אנכי כי-בוקר אנכי ובולס שקמים.
עמס	ז	15	ויקחני יהוה מאחרי הצאן ויאמר אלי יהוה לך הנבא אל-עמי ישראל.
עמס	ז	16	ועתה שמע דבר-יהוה אתה אמר לא תנבא על-ישראל ולא תטיף על-בית ישחק.
עמס	ז	17	לכן כה-אמר יהוה אשתך בעיר תזנה ובניך ובנתיך בחרב יפלו ואדמתך בחבל תחלק ואתה על-אדמה טמאה תמות וישראל גלה יגלה מעל אדמתו.</P>
עמס	ח	1	כה הראני אדני יהוה והנה כלוב קיץ.
עמס	ח	2	ויאמר מה-אתה ראה עמוס ואמר כלוב קיץ ויאמר יהוה אלי בא הקץ אל-עמי ישראל לא-אוסיף עוד עבור לו.
עמס	ח	3	והילילו שירות היכל ביום ההוא נאם אדני יהוה רב הפגר בכל-מקום השליך הס.</P>
עמס	ח	4	שמעו-זאת השאפים אביון ולשבית ענוי-ארץ.
עמס	ח	5	לאמר מתי יעבר החדש ונשבירה שבר והשבת ונפתחה-בר להקטין איפה ולהגדיל שקל ולעות מאזני מרמה.
עמס	ח	6	לקנות בכסף דלים ואביון בעבור נעלים ומפל בר נשביר.
עמס	ח	7	נשבע יהוה בגאון יעקב אם-אשכח לנצח כל-מעשיהם.
עמס	ח	8	העל זאת לא-תרגז הארץ ואבל כל-יושב בה ועלתה כאר כלה ונגרשה ונשקה כיאור מצרים.</P>
עמס	ח	9	והיה ביום ההוא נאם אדני יהוה והבאתי השמש בצהרים והחשכתי לארץ ביום אור.
עמס	ח	10	והפכתי חגיכם לאבל וכל-שיריכם לקינה והעליתי על-כל-מתנים שק ועל-כל-ראש קרחה ושמתיה כאבל יחיד ואחריתה כיום מר.</P>
עמס	ח	11	הנה ימים באים נאם אדני יהוה והשלחתי רעב בארץ לא-רעב ללחם ולא-צמא למים כי אם-לשמע את דברי יהוה.
עמס	ח	12	ונעו מים עד-ים ומצפון ועד-מזרח ישוטטו לבקש את-דבר-יהוה ולא ימצאו.
עמס	ח	13	ביום ההוא תתעלפנה הבתולת היפות והבחורים בצמא.
עמס	ח	14	הנשבעים באשמת שמרון ואמרו חי אלהיך דן וחי דרך באר-שבע ונפלו ולא-יקומו עוד.</P>
עמס	ט	1	ראיתי את-אדני נצב על-המזבח ויאמר הך הכפתור וירעשו הספים ובצעם בראש כלם ואחריתם בחרב אהרג לא-ינוס להם נס ולא-ימלט להם פליט.
עמס	ט	2	אם-יחתרו בשאול משם ידי תקחם ואם-יעלו השמים משם אורידם.
עמס	ט	3	ואם-יחבאו בראש הכרמל משם אחפש ולקחתים ואם-יסתרו מנגד עיני בקרקע הים משם אצוה את-הנחש ונשכם.
עמס	ט	4	ואם-ילכו בשבי לפני איביהם משם אצוה את-החרב והרגתם ושמתי עיני עליהם לרעה ולא לטובה.
עמס	ט	5	ואדני יהוה הצבאות הנוגע בארץ ותמוג ואבלו כל-יושבי בה ועלתה כיאר כלה ושקעה כיאר מצרים.
עמס	ט	6	הבונה בשמים מעלותו ואגדתו על-ארץ יסדה הקרא למי-הים וישפכם על-פני הארץ יהוה שמו.
עמס	ט	7	הלוא כבני כשיים אתם לי בני ישראל נאם-יהוה הלוא את-ישראל העליתי מארץ מצרים ופלשתיים מכפתור וארם מקיר.
עמס	ט	8	הנה עיני אדני יהוה בממלכה החטאה והשמדתי אתה מעל פני האדמה אפס כי לא השמיד אשמיד את-בית יעקב נאם-יהוה.
עמס	ט	9	כי-הנה אנכי מצוה והנעותי בכל-הגוים את-בית ישראל כאשר ינוע בכברה ולא-יפול צרור ארץ.
עמס	ט	10	בחרב ימותו כל חטאי עמי האמרים לא-תגיש ותקדים בעדינו הרעה.
עמס	ט	11	ביום ההוא אקים את-סכת דויד הנפלת וגדרתי את-פרציהן והרסתיו אקים ובניתיה כימי עולם.
עמס	ט	12	למען יירשו את-שארית אדום וכל-הגוים אשר-נקרא שמי עליהם נאם-יהוה עשה זאת.</P>
עמס	ט	13	הנה ימים באים נאם-יהוה ונגש חורש בקצר ודרך ענבים במשך הזרע והטיפו ההרים עסיס וכל-הגבעות תתמוגגנה.
עמס	ט	14	ושבתי את-שבות עמי ישראל ובנו ערים נשמות וישבו ונטעו כרמים ושתו את-יינם ועשו גנות ואכלו את-פריהם.
עמס	ט	15	ונטעתים על-אדמתם ולא ינתשו עוד מעל אדמתם אשר נתתי להם אמר יהוה אלהיך.</P>
צפנ	א	1	דבר-יהוה אשר היה אל-צפניה בן-כושי בן-גדליה בן-אמריה בן-חזקיה בימי יאשיהו בן-אמון מלך יהודה.
צפנ	א	2	אסף אסף כל מעל פני האדמה נאם-יהוה.
צפנ	א	3	אסף אדם ובהמה אסף עוף-השמים ודגי הים והמכשלות את-הרשעים והכרתי את-האדם מעל פני האדמה נאם-יהוה.
צפנ	א	4	ונטיתי ידי על-יהודה ועל כל-יושבי ירושלם והכרתי מן-המקום הזה את-שאר הבעל את-שם הכמרים עם-הכהנים.
צפנ	א	5	ואת-המשתחוים על-הגגות לצבא השמים ואת-המשתחוים הנשבעים ליהוה והנשבעים במלכם.
צפנ	א	6	ואת-הנסוגים מאחרי יהוה ואשר לא-בקשו את-יהוה ולא דרשהו.
צפנ	א	7	הס מפני אדני יהוה כי קרוב יום יהוה כי-הכין יהוה זבח הקדיש קראיו.
צפנ	א	8	והיה ביום זבח יהוה ופקדתי על-השרים ועל-בני המלך ועל כל-הלבשים מלבוש נכרי.
צפנ	א	9	ופקדתי על כל-הדולג על-המפתן ביום ההוא הממלאים בית אדניהם חמס ומרמה.
צפנ	א	10	והיה ביום ההוא נאם-יהוה קול צעקה משער הדגים ויללה מן-המשנה ושבר גדול מהגבעות.
צפנ	א	11	הילילו ישבי המכתש כי נדמה כל-עם כנען נכרתו כל-נטילי כסף.</P>
צפנ	א	12	והיה בעת ההיא אחפש את-ירושלם בנרות ופקדתי על-האנשים הקפאים על-שמריהם האמרים בלבבם לא-ייטיב יהוה ולא ירע.
צפנ	א	13	והיה חילם למשסה ובתיהם לשממה ובנו בתים ולא ישבו ונטעו כרמים ולא ישתו את-יינם.
צפנ	א	14	קרוב יום-יהוה הגדול קרוב ומהר מאד קול יום יהוה מר צרח שם גבור.
צפנ	א	15	יום עברה היום ההוא יום צרה ומצוקה יום שאה ומשואה יום חשך ואפלה יום ענן וערפל.
צפנ	א	16	יום שופר ותרועה על הערים הבצרות ועל הפנות הגבהות.
צפנ	א	17	והצרתי לאדם והלכו כעורים כי ליהוה חטאו ושפך דמם כעפר ולחמם כגללים.
צפנ	א	18	גם-כספם גם-זהבם לא-יוכל להצילם ביום עברת יהוה ובאש קנאתו תאכל כל-הארץ כי-כלה אך-נבהלה יעשה את כל-ישבי הארץ.</P>
צפנ	ב	1	התקוששו וקושו הגוי לא נכסף.
צפנ	ב	2	בטרם לדת חק כמץ עבר יום בטרם לא-יבוא עליכם חרון אף-יהוה בטרם לא-יבוא עליכם יום אף-יהוה.
צפנ	ב	3	בקשו את-יהוה כל-ענוי הארץ אשר משפטו פעלו בקשו-צדק בקשו ענוה אולי תסתרו ביום אף-יהוה.
צפנ	ב	4	כי עזה עזובה תהיה ואשקלון לשממה אשדוד בצהרים יגרשוה ועקרון תעקר.</P>
צפנ	ב	5	הוי ישבי חבל הים גוי כרתים דבר-יהוה עליכם כנען ארץ פלשתים והאבדתיך מאין יושב.
צפנ	ב	6	והיתה חבל הים נות כרת רעים וגדרות צאן.
צפנ	ב	7	והיה חבל לשארית בית יהודה עליהם ירעון בבתי אשקלון בערב ירבצון כי יפקדם יהוה אלהיהם ושב שבותם.
צפנ	ב	8	שמעתי חרפת מואב וגדופי בני עמון אשר חרפו את-עמי ויגדילו על-גבולם.
צפנ	ב	9	לכן חי-אני נאם יהוה צבאות אלהי ישראל כי-מואב כסדם תהיה ובני עמון כעמרה ממשק חרול ומכרה-מלח ושממה עד-עולם שארית עמי יבזום ויתר גוי ינחלום.
צפנ	ב	10	זאת להם תחת גאונם כי חרפו ויגדלו על-עם יהוה צבאות.
צפנ	ב	11	נורא יהוה עליהם כי רזה את כל-אלהי הארץ וישתחוו-לו איש ממקומו כל איי הגוים.
צפנ	ב	12	גם-אתם כושים חללי חרבי המה.
צפנ	ב	13	ויט ידו על-צפון ויאבד את-אשור וישם את-נינוה לשממה ציה כמדבר.
צפנ	ב	14	ורבצו בתוכה עדרים כל-חיתו-גוי גם-קאת גם-קפד בכפתריה ילינו קול ישורר בחלון חרב בסף כי ארזה ערה.
צפנ	ב	15	זאת העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה כל עובר עליה ישרק יניע ידו.</P>
צפנ	ג	1	הוי מראה ונגאלה העיר היונה.
צפנ	ג	2	לא שמעה בקול לא לקחה מוסר ביהוה לא בטחה אל-אלהיה לא קרבה.
צפנ	ג	3	שריה בקרבה אריות שאגים שפטיה זאבי ערב לא גרמו לבקר.
צפנ	ג	4	נביאיה פחזים אנשי בגדות כהניה חללו-קדש חמסו תורה.
צפנ	ג	5	יהוה צדיק בקרבה לא יעשה עולה בבקר בבקר משפטו יתן לאור לא נעדר ולא-יודע עול בשת.
צפנ	ג	6	הכרתי גוים נשמו פנותם החרבתי חוצותם מבלי עובר נצדו עריהם מבלי-איש מאין יושב.
צפנ	ג	7	אמרתי אך-תיראי אותי תקחי מוסר ולא-יכרת מעונה כל אשר-פקדתי עליה אכן השכימו השחיתו כל עלילותם.
צפנ	ג	8	לכן חכו-לי נאם-יהוה ליום קומי לעד כי משפטי לאסף גוים לקבצי ממלכות לשפך עליהם זעמי כל חרון אפי כי באש קנאתי תאכל כל-הארץ.
צפנ	ג	9	כי-אז אהפך אל-עמים שפה ברורה לקרא כלם בשם יהוה לעבדו שכם אחד.
צפנ	ג	10	מעבר לנהרי-כוש עתרי בת-פוצי יובלון מנחתי.
צפנ	ג	11	ביום ההוא לא תבושי מכל עלילתיך אשר פשעת בי כי-אז אסיר מקרבך עליזי גאותך ולא-תוספי לגבהה עוד בהר קדשי.
צפנ	ג	12	והשארתי בקרבך עם עני ודל וחסו בשם יהוה.
צפנ	ג	13	שארית ישראל לא-יעשו עולה ולא-ידברו כזב ולא-ימצא בפיהם לשון תרמית כי-המה ירעו ורבצו ואין מחריד.</P>
צפנ	ג	14	רני בת-ציון הריעו ישראל שמחי ועלזי בכל-לב בת ירושלם.
צפנ	ג	15	הסיר יהוה משפטיך פנה איבך מלך ישראל יהוה בקרבך לא-תיראי רע עוד.</P>
צפנ	ג	16	ביום ההוא יאמר לירושלם אל-תיראי ציון אל-ירפו ידיך.
צפנ	ג	17	יהוה אלהיך בקרבך גבור יושיע ישיש עליך בשמחה יחריש באהבתו יגיל עליך ברנה.
צפנ	ג	18	נוגי ממועד אספתי ממך היו משאת עליה חרפה.
צפנ	ג	19	הנני עשה את-כל-מעניך בעת ההיא והושעתי את-הצלעה והנדחה אקבץ ושמתים לתהלה ולשם בכל-הארץ בשתם.
צפנ	ג	20	בעת ההיא אביא אתכם ובעת קבצי אתכם כי-אתן אתכם לשם ולתהלה בכל עמי הארץ בשובי את-שבותיכם לעיניכם אמר יהוה.</P>
קהל	א	1	דברי קהלת בן-דוד מלך בירושלם.
קהל	א	2	הבל הבלים אמר קהלת הבל הבלים הכל הבל.
קהל	א	3	מה-יתרון לאדם בכל-עמלו שיעמל תחת השמש.
קהל	א	4	דור הלך ודור בא והארץ לעולם עמדת.
קהל	א	5	וזרח השמש ובא השמש ואל-מקומו שואף זורח הוא שם.
קהל	א	6	הולך אל-דרום וסובב אל-צפון סובב סבב הולך הרוח ועל-סביבתיו שב הרוח.
קהל	א	7	כל-הנחלים הלכים אל-הים והים איננו מלא אל-מקום שהנחלים הלכים שם הם שבים ללכת.
קהל	א	8	כל-הדברים יגעים לא-יוכל איש לדבר לא-תשבע עין לראות ולא-תמלא אזן משמע.
קהל	א	9	מה-שהיה הוא שיהיה ומה-שנעשה הוא שיעשה ואין כל-חדש תחת השמש.
קהל	א	10	יש דבר שיאמר ראה-זה חדש הוא כבר היה לעלמים אשר היה מלפננו.
קהל	א	11	אין זכרון לראשנים וגם לאחרנים שיהיו לא-יהיה להם זכרון עם שיהיו לאחרנה.</P>
קהל	א	12	אני קהלת הייתי מלך על-ישראל בירושלם.
קהל	א	13	ונתתי את-לבי לדרוש ולתור בחכמה על כל-אשר נעשה תחת השמים הוא ענין רע נתן אלהים לבני האדם לענות בו.
קהל	א	14	ראיתי את-כל-המעשים שנעשו תחת השמש והנה הכל הבל ורעות רוח.
קהל	א	15	מעות לא-יוכל לתקן וחסרון לא-יוכל להמנות.
קהל	א	16	דברתי אני עם-לבי לאמר אני הנה הגדלתי והוספתי חכמה על כל-אשר-היה לפני על-ירושלם ולבי ראה הרבה חכמה ודעת.
קהל	א	17	ואתנה לבי לדעת חכמה ודעת הוללות ושכלות ידעתי שגם-זה הוא רעיון רוח.
קהל	א	18	כי ברב חכמה רב-כעס ויוסיף דעת יוסיף מכאוב.</P>
קהל	ב	1	אמרתי אני בלבי לכה-נא אנסכה בשמחה וראה בטוב והנה גם-הוא הבל.
קהל	ב	2	לשחוק אמרתי מהולל ולשמחה מה-זה עשה.
קהל	ב	3	תרתי בלבי למשוך ביין את-בשרי ולבי נהג בחכמה ולאחז בסכלות עד אשר-אראה אי-זה טוב לבני האדם אשר יעשו תחת השמים מספר ימי חייהם.
קהל	ב	4	הגדלתי מעשי בניתי לי בתים נטעתי לי כרמים.
קהל	ב	5	עשיתי לי גנות ופרדסים ונטעתי בהם עץ כל-פרי.
קהל	ב	6	עשיתי לי ברכות מים להשקות מהם יער צומח עצים.
קהל	ב	7	קניתי עבדים ושפחות ובני-בית היה לי גם מקנה בקר וצאן הרבה היה לי מכל שהיו לפני בירושלם.
קהל	ב	8	כנסתי לי גם-כסף וזהב וסגלת מלכים והמדינות עשיתי לי שרים ושרות ותענוגת בני האדם שדה ושדות.
קהל	ב	9	וגדלתי והוספתי מכל שהיה לפני בירושלם אף חכמתי עמדה לי.
קהל	ב	10	וכל אשר שאלו עיני לא אצלתי מהם לא-מנעתי את-לבי מכל-שמחה כי-לבי שמח מכל-עמלי וזה-היה חלקי מכל-עמלי.
קהל	ב	11	ופניתי אני בכל-מעשי שעשו ידי ובעמל שעמלתי לעשות והנה הכל הבל ורעות רוח ואין יתרון תחת השמש.
קהל	ב	12	ופניתי אני לראות חכמה והוללות וסכלות כי מה האדם שיבוא אחרי המלך את אשר-כבר עשוהו.
קהל	ב	13	וראיתי אני שיש יתרון לחכמה מן-הסכלות כיתרון האור מן-החשך.
קהל	ב	14	החכם עיניו בראשו והכסיל בחשך הולך וידעתי גם-אני שמקרה אחד יקרה את-כלם.
קהל	ב	15	ואמרתי אני בלבי כמקרה הכסיל גם-אני יקרני ולמה חכמתי אני אז יותר ודברתי בלבי שגם-זה הבל.
קהל	ב	16	כי אין זכרון לחכם עם-הכסיל לעולם בשכבר הימים הבאים הכל נשכח ואיך ימות החכם עם-הכסיל.
קהל	ב	17	ושנאתי את-החיים כי רע עלי המעשה שנעשה תחת השמש כי-הכל הבל ורעות רוח.
קהל	ב	18	ושנאתי אני את-כל-עמלי שאני עמל תחת השמש שאניחנו לאדם שיהיה אחרי.
קהל	ב	19	ומי יודע החכם יהיה או סכל וישלט בכל-עמלי שעמלתי ושחכמתי תחת השמש גם-זה הבל.
קהל	ב	20	וסבותי אני ליאש את-לבי על כל-העמל שעמלתי תחת השמש.
קהל	ב	21	כי-יש אדם שעמלו בחכמה ובדעת ובכשרון ולאדם שלא עמל-בו יתננו חלקו גם-זה הבל ורעה רבה.
קהל	ב	22	כי מה-הוה לאדם בכל-עמלו וברעיון לבו שהוא עמל תחת השמש.
קהל	ב	23	כי כל-ימיו מכאבים וכעס ענינו גם-בלילה לא-שכב לבו גם-זה הבל הוא.
קהל	ב	24	אין-טוב באדם שיאכל ושתה והראה את-נפשו טוב בעמלו גם-זה ראיתי אני כי מיד האלהים היא.
קהל	ב	25	כי מי יאכל ומי יחוש חוץ ממני.
קהל	ב	26	כי לאדם שטוב לפניו נתן חכמה ודעת ושמחה ולחוטא נתן ענין לאסוף ולכנוס לתת לטוב לפני האלהים גם-זה הבל ורעות רוח.</P>
קהל	ג	1	לכל זמן ועת לכל-חפץ תחת השמים.</P>
קהל	ג	2	עת ללדת ועת למות עת לטעת ועת לעקור נטוע.<BR>
קהל	ג	3	עת להרוג ועת לרפוא עת לפרוץ ועת לבנות.<BR>
קהל	ג	4	עת לבכות ועת לשחוק עת ספוד ועת רקוד.<BR>
קהל	ג	5	עת להשליך אבנים ועת כנוס אבנים עת לחבוק ועת לרחק מחבק.<BR>
קהל	ג	6	עת לבקש ועת לאבד עת לשמור ועת להשליך.<BR>
קהל	ג	7	עת לקרוע ועת לתפור עת לחשות ועת לדבר.<BR>
קהל	ג	8	עת לאהב ועת לשנא עת מלחמה ועת שלום.</P>
קהל	ג	9	מה-יתרון העושה באשר הוא עמל.
קהל	ג	10	ראיתי את-הענין אשר נתן אלהים לבני האדם לענות בו.
קהל	ג	11	את-הכל עשה יפה בעתו גם את-העלם נתן בלבם מבלי אשר לא-ימצא האדם את-המעשה אשר-עשה האלהים מראש ועד-סוף.
קהל	ג	12	ידעתי כי אין טוב בם כי אם-לשמוח ולעשות טוב בחייו.
קהל	ג	13	וגם כל-האדם שיאכל ושתה וראה טוב בכל-עמלו מתת אלהים היא.
קהל	ג	14	ידעתי כי כל-אשר יעשה האלהים הוא יהיה לעולם עליו אין להוסיף וממנו אין לגרע והאלהים עשה שיראו מלפניו.
קהל	ג	15	מה-שהיה כבר הוא ואשר להיות כבר היה והאלהים יבקש את-נרדף.
קהל	ג	16	ועוד ראיתי תחת השמש מקום המשפט שמה הרשע ומקום הצדק שמה הרשע.
קהל	ג	17	אמרתי אני בלבי את-הצדיק ואת-הרשע ישפט האלהים כי-עת לכל-חפץ ועל כל-המעשה שם.
קהל	ג	18	אמרתי אני בלבי על-דברת בני האדם לברם האלהים ולראות שהם-בהמה המה להם.
קהל	ג	19	כי מקרה בני-האדם ומקרה הבהמה ומקרה אחד להם כמות זה כן מות זה ורוח אחד לכל ומותר האדם מן-הבהמה אין כי הכל הבל.
קהל	ג	20	הכל הולך אל-מקום אחד הכל היה מן-העפר והכל שב אל-העפר.
קהל	ג	21	מי יודע רוח בני האדם העלה היא למעלה ורוח הבהמה הירדת היא למטה לארץ.
קהל	ג	22	וראיתי כי אין טוב מאשר ישמח האדם במעשיו כי-הוא חלקו כי מי יביאנו לראות במה שיהיה אחריו.</P>
קהל	ד	1	ושבתי אני ואראה את-כל-העשקים אשר נעשים תחת השמש והנה דמעת העשקים ואין להם מנחם ומיד עשקיהם כח ואין להם מנחם.
קהל	ד	2	ושבח אני את-המתים שכבר מתו מן-החיים אשר המה חיים עדנה.
קהל	ד	3	וטוב משניהם את אשר-עדן לא היה אשר לא-ראה את-המעשה הרע אשר נעשה תחת השמש.
קהל	ד	4	וראיתי אני את-כל-עמל ואת כל-כשרון המעשה כי היא קנאת-איש מרעהו גם-זה הבל ורעות רוח.
קהל	ד	5	הכסיל חבק את-ידיו ואכל את-בשרו.
קהל	ד	6	טוב מלא כף נחת ממלא חפנים עמל ורעות רוח.
קהל	ד	7	ושבתי אני ואראה הבל תחת השמש.
קהל	ד	8	יש אחד ואין שני גם בן ואח אין-לו ואין קץ לכל-עמלו גם-עיניו לא-תשבע עשר ולמי אני עמל ומחסר את-נפשי מטובה גם-זה הבל וענין רע הוא.
קהל	ד	9	טובים השנים מן-האחד אשר יש-להם שכר טוב בעמלם.
קהל	ד	10	כי אם-יפלו האחד יקים את-חברו ואילו האחד שיפול ואין שני להקימו.
קהל	ד	11	גם אם-ישכבו שנים וחם להם ולאחד איך יחם.
קהל	ד	12	ואם-יתקפו האחד השנים יעמדו נגדו והחוט המשלש לא במהרה ינתק.
קהל	ד	13	טוב ילד מסכן וחכם ממלך זקן וכסיל אשר לא-ידע להזהר עוד.
קהל	ד	14	כי-מבית הסורים יצא למלך כי גם במלכותו נולד רש.
קהל	ד	15	ראיתי את-כל-החיים המהלכים תחת השמש עם הילד השני אשר יעמד תחתיו.
קהל	ד	16	אין-קץ לכל-העם לכל אשר-היה לפניהם גם האחרונים לא ישמחו-בו כי-גם-זה הבל ורעיון רוח.
קהל	ד	17	שמר רגליך כאשר תלך אל-בית האלהים וקרוב לשמע מתת הכסילים זבח כי-אינם יודעים לעשות רע.</P>
קהל	ה	1	אל-תבהל על-פיך ולבך אל-ימהר להוציא דבר לפני האלהים כי האלהים בשמים ואתה על-הארץ על-כן יהיו דבריך מעטים.
קהל	ה	2	כי בא החלום ברב ענין וקול כסיל ברב דברים.
קהל	ה	3	כאשר תדר נדר לאלהים אל-תאחר לשלמו כי אין חפץ בכסילים את אשר-תדר שלם.
קהל	ה	4	טוב אשר לא-תדר משתדור ולא תשלם.
קהל	ה	5	אל-תתן את-פיך לחטיא את-בשרך ואל-תאמר לפני המלאך כי שגגה היא למה יקצף האלהים על-קולך וחבל את-מעשה ידיך.
קהל	ה	6	כי ברב חלמות והבלים ודברים הרבה כי את-האלהים ירא.
קהל	ה	7	אם-עשק רש וגזל משפט וצדק תראה במדינה אל-תתמה על-החפץ כי גבה מעל גבה שמר וגבהים עליהם.
קהל	ה	8	ויתרון ארץ בכל היא מלך לשדה נעבד.
קהל	ה	9	אהב כסף לא-ישבע כסף ומי-אהב בהמון לא תבואה גם-זה הבל.
קהל	ה	10	ברבות הטובה רבו אוכליה ומה-כשרון לבעליה כי אם-ראית עיניו.
קהל	ה	11	מתוקה שנת העבד אם-מעט ואם-הרבה יאכל והשבע לעשיר איננו מניח לו לישון.
קהל	ה	12	יש רעה חולה ראיתי תחת השמש עשר שמור לבעליו לרעתו.
קהל	ה	13	ואבד העשר ההוא בענין רע והוליד בן ואין בידו מאומה.
קהל	ה	14	כאשר יצא מבטן אמו ערום ישוב ללכת כשבא ומאומה לא-ישא בעמלו שילך בידו.
קהל	ה	15	וגם-זה רעה חולה כל-עמת שבא כן ילך ומה-יתרון לו שיעמל לרוח.
קהל	ה	16	גם כל-ימיו בחשך יאכל וכעס הרבה וחליו וקצף.
קהל	ה	17	הנה אשר-ראיתי אני טוב אשר-יפה לאכול-ולשתות ולראות טובה בכל-עמלו שיעמל תחת-השמש מספר ימי-חיו אשר-נתן-לו האלהים כי-הוא חלקו.
קהל	ה	18	גם כל-האדם אשר נתן-לו האלהים עשר ונכסים והשליטו לאכל ממנו ולשאת את-חלקו ולשמח בעמלו זה מתת אלהים היא.
קהל	ה	19	כי לא הרבה יזכר את-ימי חייו כי האלהים מענה בשמחת לבו.</P>
קהל	ו	1	יש רעה אשר ראיתי תחת השמש ורבה היא על-האדם.
קהל	ו	2	איש אשר יתן-לו האלהים עשר ונכסים וכבוד ואיננו חסר לנפשו מכל אשר-יתאוה ולא-ישליטנו האלהים לאכל ממנו כי איש נכרי יאכלנו זה הבל וחלי רע הוא.
קהל	ו	3	אם-יוליד איש מאה ושנים רבות יחיה ורב שיהיו ימי-שניו ונפשו לא-תשבע מן-הטובה וגם-קבורה לא-היתה לו אמרתי טוב ממנו הנפל.
קהל	ו	4	כי-בהבל בא ובחשך ילך ובחשך שמו יכסה.
קהל	ו	5	גם-שמש לא-ראה ולא ידע נחת לזה מזה.
קהל	ו	6	ואלו חיה אלף שנים פעמים וטובה לא ראה הלא אל-מקום אחד הכל הולך.
קהל	ו	7	כל-עמל האדם לפיהו וגם-הנפש לא תמלא.
קהל	ו	8	כי מה-יותר לחכם מן-הכסיל מה-לעני יודע להלך נגד החיים.
קהל	ו	9	טוב מראה עינים מהלך-נפש גם-זה הבל ורעות רוח.
קהל	ו	10	מה-שהיה כבר נקרא שמו ונודע אשר-הוא אדם ולא-יוכל לדין עם שהתקיף ממנו.
קהל	ו	11	כי יש-דברים הרבה מרבים הבל מה-יתר לאדם.
קהל	ו	12	כי מי-יודע מה-טוב לאדם בחיים מספר ימי-חיי הבלו ויעשם כצל אשר מי-יגיד לאדם מה-יהיה אחריו תחת השמש.</P>
קהל	ז	1	טוב שם משמן טוב ויום המות מיום הולדו.
קהל	ז	2	טוב ללכת אל-בית-אבל מלכת אל-בית משתה באשר הוא סוף כל-האדם והחי יתן אל-לבו.
קהל	ז	3	טוב כעס משחק כי-ברע פנים ייטב לב.
קהל	ז	4	לב חכמים בבית אבל ולב כסילים בבית שמחה.
קהל	ז	5	טוב לשמע גערת חכם מאיש שמע שיר כסילים.
קהל	ז	6	כי כקול הסירים תחת הסיר כן שחק הכסיל וגם-זה הבל.
קהל	ז	7	כי העשק יהולל חכם ויאבד את-לב מתנה.
קהל	ז	8	טוב אחרית דבר מראשיתו טוב ארך-רוח מגבה-רוח.
קהל	ז	9	אל-תבהל ברוחך לכעוס כי כעס בחיק כסילים ינוח.
קהל	ז	10	אל-תאמר מה היה שהימים הראשנים היו טובים מאלה כי לא מחכמה שאלת על-זה.
קהל	ז	11	טובה חכמה עם-נחלה ויתר לראי השמש.
קהל	ז	12	כי בצל החכמה בצל הכסף ויתרון דעת החכמה תחיה בעליה.
קהל	ז	13	ראה את-מעשה האלהים כי מי יוכל לתקן את אשר עותו.
קהל	ז	14	ביום טובה היה בטוב וביום רעה ראה גם את-זה לעמת-זה עשה האלהים על-דברת שלא ימצא האדם אחריו מאומה.
קהל	ז	15	את-הכל ראיתי בימי הבלי יש צדיק אבד בצדקו ויש רשע מאריך ברעתו.
קהל	ז	16	אל-תהי צדיק הרבה ואל-תתחכם יותר למה תשומם.
קהל	ז	17	אל-תרשע הרבה ואל-תהי סכל למה תמות בלא עתך.
קהל	ז	18	טוב אשר תאחז בזה וגם-מזה אל-תנח את-ידך כי-ירא אלהים יצא את-כלם.
קהל	ז	19	החכמה תעז לחכם מעשרה שליטים אשר היו בעיר.
קהל	ז	20	כי אדם אין צדיק בארץ אשר יעשה-טוב ולא יחטא.
קהל	ז	21	גם לכל-הדברים אשר ידברו אל-תתן לבך אשר לא-תשמע את-עבדך מקללך.
קהל	ז	22	כי גם-פעמים רבות ידע לבך אשר גם-את קללת אחרים.
קהל	ז	23	כל-זה נסיתי בחכמה אמרתי אחכמה והיא רחוקה ממני.
קהל	ז	24	רחוק מה-שהיה ועמק עמק מי ימצאנו.
קהל	ז	25	סבותי אני ולבי לדעת ולתור ובקש חכמה וחשבון ולדעת רשע כסל והסכלות הוללות.
קהל	ז	26	ומוצא אני מר ממות את-האשה אשר-היא מצודים וחרמים לבה אסורים ידיה טוב לפני האלהים ימלט ממנה וחוטא ילכד בה.
קהל	ז	27	ראה זה מצאתי אמרה קהלת אחת לאחת למצא חשבון.
קהל	ז	28	אשר עוד-בקשה נפשי ולא מצאתי אדם אחד מאלף מצאתי ואשה בכל-אלה לא מצאתי.
קהל	ז	29	לבד ראה-זה מצאתי אשר עשה האלהים את-האדם ישר והמה בקשו חשבנות רבים.</P>
קהל	ח	1	מי כהחכם ומי יודע פשר דבר חכמת אדם תאיר פניו ועז פניו ישנא.
קהל	ח	2	אני פי-מלך שמור ועל דברת שבועת אלהים.
קהל	ח	3	אל-תבהל מפניו תלך אל-תעמד בדבר רע כי כל-אשר יחפץ יעשה.
קהל	ח	4	באשר דבר-מלך שלטון ומי יאמר-לו מה-תעשה.
קהל	ח	5	שומר מצוה לא ידע דבר רע ועת ומשפט ידע לב חכם.
קהל	ח	6	כי לכל-חפץ יש עת ומשפט כי-רעת האדם רבה עליו.
קהל	ח	7	כי-איננו ידע מה-שיהיה כי כאשר יהיה מי יגיד לו.
קהל	ח	8	אין אדם שליט ברוח לכלוא את-הרוח ואין שלטון ביום המות ואין משלחת במלחמה ולא-ימלט רשע את-בעליו.
קהל	ח	9	את-כל-זה ראיתי ונתון את-לבי לכל-מעשה אשר נעשה תחת השמש עת אשר שלט האדם באדם לרע לו.
קהל	ח	10	ובכן ראיתי רשעים קברים ובאו וממקום קדוש יהלכו וישתכחו בעיר אשר כן-עשו גם-זה הבל.
קהל	ח	11	אשר אין-נעשה פתגם מעשה הרעה מהרה על-כן מלא לב בני-האדם בהם לעשות רע.
קהל	ח	12	אשר חטא עשה רע מאת ומאריך לו כי גם-יודע אני אשר יהיה-טוב ליראי האלהים אשר ייראו מלפניו.
קהל	ח	13	וטוב לא-יהיה לרשע ולא-יאריך ימים כצל אשר איננו ירא מלפני אלהים.
קהל	ח	14	יש-הבל אשר נעשה על-הארץ אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים אמרתי שגם-זה הבל.
קהל	ח	15	ושבחתי אני את-השמחה אשר אין-טוב לאדם תחת השמש כי אם-לאכול ולשתות ולשמוח והוא ילונו בעמלו ימי חייו אשר-נתן-לו האלהים תחת השמש.
קהל	ח	16	כאשר נתתי את-לבי לדעת חכמה ולראות את-הענין אשר נעשה על-הארץ כי גם ביום ובלילה שנה בעיניו איננו ראה.
קהל	ח	17	וראיתי את-כל-מעשה האלהים כי לא יוכל האדם למצוא את-המעשה אשר נעשה תחת-השמש בשל אשר יעמל האדם לבקש ולא ימצא וגם אם-יאמר החכם לדעת לא יוכל למצא.</P>
קהל	ט	1	כי את-כל-זה נתתי אל-לבי ולבור את-כל-זה אשר הצדיקים והחכמים ועבדיהם ביד האלהים גם-אהבה גם-שנאה אין יודע האדם הכל לפניהם.
קהל	ט	2	הכל כאשר לכל מקרה אחד לצדיק ולרשע לטוב ולטהור ולטמא ולזבח ולאשר איננו זבח כטוב כחטא הנשבע כאשר שבועה ירא.
קהל	ט	3	זה רע בכל אשר-נעשה תחת השמש כי-מקרה אחד לכל וגם לב בני-האדם מלא-רע והוללות בלבבם בחייהם ואחריו אל-המתים.
קהל	ט	4	כי-מי אשר יבחר אל כל-החיים יש בטחון כי-לכלב חי הוא טוב מן-האריה המת.
קהל	ט	5	כי החיים יודעים שימתו והמתים אינם יודעים מאומה ואין-עוד להם שכר כי נשכח זכרם.
קהל	ט	6	גם אהבתם גם-שנאתם גם-קנאתם כבר אבדה וחלק אין-להם עוד לעולם בכל אשר-נעשה תחת השמש.
קהל	ט	7	לך אכל בשמחה לחמך ושתה בלב-טוב יינך כי כבר רצה האלהים את-מעשיך.
קהל	ט	8	בכל-עת יהיו בגדיך לבנים ושמן על-ראשך אל-יחסר.
קהל	ט	9	ראה חיים עם-אשה אשר-אהבת כל-ימי חיי הבלך אשר נתן-לך תחת השמש כל ימי הבלך כי הוא חלקך בחיים ובעמלך אשר-אתה עמל תחת השמש.
קהל	ט	10	כל אשר תמצא ידך לעשות בכחך עשה כי אין מעשה וחשבון ודעת וחכמה בשאול אשר אתה הלך שמה.</P>
קהל	ט	11	שבתי וראה תחת-השמש כי לא לקלים המרוץ ולא לגבורים המלחמה וגם לא לחכמים לחם וגם לא לנבנים עשר וגם לא לידעים חן כי-עת ופגע יקרה את-כלם.
קהל	ט	12	כי גם לא-ידע האדם את-עתו כדגים שנאחזים במצודה רעה וכצפרים האחזות בפח כהם יוקשים בני האדם לעת רעה כשתפול עליהם פתאם.
קהל	ט	13	גם-זה ראיתי חכמה תחת השמש וגדולה היא אלי.
קהל	ט	14	עיר קטנה ואנשים בה מעט ובא-אליה מלך גדול וסבב אתה ובנה עליה מצודים גדלים.
קהל	ט	15	ומצא בה איש מסכן חכם ומלט-הוא את-העיר בחכמתו ואדם לא זכר את-האיש המסכן ההוא.
קהל	ט	16	ואמרתי אני טובה חכמה מגבורה וחכמת המסכן בזויה ודבריו אינם נשמעים.
קהל	ט	17	דברי חכמים בנחת נשמעים מזעקת מושל בכסילים.
קהל	ט	18	טובה חכמה מכלי קרב וחוטא אחד יאבד טובה הרבה.</P>
קהל	י	1	זבובי מות יבאיש יביע שמן רוקח יקר מחכמה מכבוד סכלות מעט.
קהל	י	2	לב חכם לימינו ולב כסיל לשמאלו.
קהל	י	3	וגם-בדרך כשהסכל הלך לבו חסר ואמר לכל סכל הוא.
קהל	י	4	אם-רוח המושל תעלה עליך מקומך אל-תנח כי מרפא יניח חטאים גדולים.
קהל	י	5	יש רעה ראיתי תחת השמש כשגגה שיצא מלפני השליט.
קהל	י	6	נתן הסכל במרומים רבים ועשירים בשפל ישבו.
קהל	י	7	ראיתי עבדים על-סוסים ושרים הלכים כעבדים על-הארץ.
קהל	י	8	חפר גומץ בו יפול ופרץ גדר ישכנו נחש.
קהל	י	9	מסיע אבנים יעצב בהם בוקע עצים יסכן בם.
קהל	י	10	אם-קהה הברזל והוא לא-פנים קלקל וחילים יגבר ויתרון הכשיר חכמה.
קהל	י	11	אם-ישך הנחש בלוא-לחש ואין יתרון לבעל הלשון.
קהל	י	12	דברי פי-חכם חן ושפתות כסיל תבלענו.
קהל	י	13	תחלת דברי-פיהו סכלות ואחרית פיהו הוללות רעה.
קהל	י	14	והסכל ירבה דברים לא-ידע האדם מה-שיהיה ואשר יהיה מאחריו מי יגיד לו.
קהל	י	15	עמל הכסילים תיגענו אשר לא-ידע ללכת אל-עיר.
קהל	י	16	אי-לך ארץ שמלכך נער ושריך בבקר יאכלו.
קהל	י	17	אשריך ארץ שמלכך בן-חורים ושריך בעת יאכלו בגבורה ולא בשתי.
קהל	י	18	בעצלתים ימך המקרה ובשפלות ידים ידלף הבית.
קהל	י	19	לשחוק עשים לחם ויין ישמח חיים והכסף יענה את-הכל.
קהל	י	20	גם במדעך מלך אל-תקלל ובחדרי משכבך אל-תקלל עשיר כי עוף השמים יוליך את-הקול ובעל הכנפים יגיד דבר.</P>
קהל	יא	1	שלח לחמך על-פני המים כי-ברב הימים תמצאנו.
קהל	יא	2	תן-חלק לשבעה וגם לשמונה כי לא תדע מה-יהיה רעה על-הארץ.
קהל	יא	3	אם-ימלאו העבים גשם על-הארץ יריקו ואם-יפול עץ בדרום ואם בצפון מקום שיפול העץ שם יהוא.
קהל	יא	4	שמר רוח לא יזרע וראה בעבים לא יקצור.
קהל	יא	5	כאשר אינך יודע מה-דרך הרוח כעצמים בבטן המלאה ככה לא תדע את-מעשה האלהים אשר יעשה את-הכל.
קהל	יא	6	בבקר זרע את-זרעך ולערב אל-תנח ידך כי אינך יודע אי זה יכשר הזה או-זה ואם-שניהם כאחד טובים.
קהל	יא	7	ומתוק האור וטוב לעינים לראות את-השמש.
קהל	יא	8	כי אם-שנים הרבה יחיה האדם בכלם ישמח ויזכר את-ימי החשך כי-הרבה יהיו כל-שבא הבל.
קהל	יא	9	שמח בחור בילדותיך ויטיבך לבך בימי בחורותך והלך בדרכי לבך ובמראי עיניך ודע כי על-כל-אלה יביאך האלהים במשפט.
קהל	יא	10	והסר כעס מלבך והעבר רעה מבשרך כי-הילדות והשחרות הבל.</P>
קהל	יב	1	וזכר את-בוראיך בימי בחורתיך עד אשר לא-יבאו ימי הרעה והגיעו שנים אשר תאמר אין-לי בהם חפץ.
קהל	יב	2	עד אשר לא-תחשך השמש והאור והירח והכוכבים ושבו העבים אחר הגשם.
קהל	יב	3	ביום שיזעו שמרי הבית והתעותו אנשי החיל ובטלו הטחנות כי מעטו וחשכו הראות בארבות.
קהל	יב	4	וסגרו דלתים בשוק בשפל קול הטחנה ויקום לקול הצפור וישחו כל-בנות השיר.
קהל	יב	5	גם מגבה יראו וחתחתים בדרך וינאץ השקד ויסתבל החגב ותפר האביונה כי-הלך האדם אל-בית עולמו וסבבו בשוק הספדים.
קהל	יב	6	עד אשר לא-ירחק חבל הכסף ותרץ גלת הזהב ותשבר כד על-המבוע ונרץ הגלגל אל-הבור.
קהל	יב	7	וישב העפר על-הארץ כשהיה והרוח תשוב אל-האלהים אשר נתנה.
קהל	יב	8	הבל הבלים אמר הקוהלת הכל הבל.
קהל	יב	9	ויתר שהיה קהלת חכם עוד למד-דעת את-העם ואזן וחקר תקן משלים הרבה.
קהל	יב	10	בקש קהלת למצא דברי-חפץ וכתוב ישר דברי אמת.
קהל	יב	11	דברי חכמים כדרבנות וכמשמרות נטועים בעלי אספות נתנו מרעה אחד.
קהל	יב	12	ויתר מהמה בני הזהר עשות ספרים הרבה אין קץ ולהג הרבה יגעת בשר.
קהל	יב	13	סוף דבר הכל נשמע את-האלהים ירא ואת-מצותיו שמור כי-זה כל-האדם.
קהל	יב	14	כי את-כל-מעשה האלהים יבא במשפט על כל-נעלם אם-טוב ואם-רע.</P>
רות	א	1	ויהי בימי שפט השפטים ויהי רעב בארץ וילך איש מבית לחם יהודה לגור בשדי מואב הוא ואשתו ושני בניו.
רות	א	2	ושם האיש אלימלך ושם אשתו נעמי ושם שני-בניו מחלון וכליון אפרתים מבית לחם יהודה ויבאו שדי-מואב ויהיו-שם.
רות	א	3	וימת אלימלך איש נעמי ותשאר היא ושני בניה.
רות	א	4	וישאו להם נשים מאביות שם האחת ערפה ושם השנית רות וישבו שם כעשר שנים.
רות	א	5	וימותו גם-שניהם מחלון וכליון ותשאר האשה משני ילדיה ומאישה.
רות	א	6	ותקם היא וכלתיה ותשב משדי מואב כי שמעה בשדה מואב כי-פקד יהוה את-עמו לתת להם לחם.
רות	א	7	ותצא מן-המקום אשר היתה-שמה ושתי כלתיה עמה ותלכנה בדרך לשוב אל-ארץ יהודה.
רות	א	8	ותאמר נעמי לשתי כלתיה לכנה שבנה אשה לבית אמה יעשה יהוה עמכם חסד כאשר עשיתם עם-המתים ועמדי.
רות	א	9	יתן יהוה לכם ומצאן מנוחה אשה בית אישה ותשק להן ותשאנה קולן ותבכינה.
רות	א	10	ותאמרנה-לה כי-אתך נשוב לעמך.
רות	א	11	ותאמר נעמי שבנה בנתי למה תלכנה עמי העוד-לי בנים במעי והיו לכם לאנשים.
רות	א	12	שבנה בנתי לכן כי זקנתי מהיות לאיש כי אמרתי יש-לי תקוה גם הייתי הלילה לאיש וגם ילדתי בנים.
רות	א	13	הלהן תשברנה עד אשר יגדלו הלהן תעגנה לבלתי היות לאיש אל בנתי כי-מר-לי מאד מכם כי-יצאה בי יד-יהוה.
רות	א	14	ותשנה קולן ותבכינה עוד ותשק ערפה לחמותה ורות דבקה בה.
רות	א	15	ותאמר הנה שבה יבמתך אל-עמה ואל-אלהיה שובי אחרי יבמתך.
רות	א	16	ותאמר רות אל-תפגעי-בי לעזבך לשוב מאחריך כי אל-אשר תלכי אלך ובאשר תליני אלין עמך עמי ואלהיך אלהי.
רות	א	17	באשר תמותי אמות ושם אקבר כה יעשה יהוה לי וכה יסיף כי המות יפריד ביני ובינך.
רות	א	18	ותרא כי-מתאמצת היא ללכת אתה ותחדל לדבר אליה.
רות	א	19	ותלכנה שתיהם עד-באנה בית לחם ויהי כבאנה בית לחם ותהם כל-העיר עליהן ותאמרנה הזאת נעמי.
רות	א	20	ותאמר אליהן אל-תקראנה לי נעמי קראן לי מרא כי-המר שדי לי מאד.
רות	א	21	אני מלאה הלכתי וריקם השיבני יהוה למה תקראנה לי נעמי ויהוה ענה בי ושדי הרע לי.
רות	א	22	ותשב נעמי ורות המואביה כלתה עמה השבה משדי מואב והמה באו בית לחם בתחלת קציר שערים.</P>
רות	ב	1	ולנעמי מידע לאישה איש גבור חיל ממשפחת אלימלך ושמו בעז.
רות	ב	2	ותאמר רות המואביה אל-נעמי אלכה-נא השדה ואלקטה בשבלים אחר אשר אמצא-חן בעיניו ותאמר לה לכי בתי.
רות	ב	3	ותלך ותבוא ותלקט בשדה אחרי הקצרים ויקר מקרה חלקת השדה לבעז אשר ממשפחת אלימלך.
רות	ב	4	והנה-בעז בא מבית לחם ויאמר לקוצרים יהוה עמכם ויאמרו לו יברכך יהוה.
רות	ב	5	ויאמר בעז לנערו הנצב על-הקוצרים למי הנערה הזאת.
רות	ב	6	ויען הנער הנצב על-הקוצרים ויאמר נערה מואביה היא השבה עם-נעמי משדה מואב.
רות	ב	7	ותאמר אלקטה-נא ואספתי בעמרים אחרי הקוצרים ותבוא ותעמוד מאז הבקר ועד-עתה זה שבתה הבית מעט.
רות	ב	8	ויאמר בעז אל-רות הלוא שמעת בתי אל-תלכי ללקט בשדה אחר וגם לא תעבורי מזה וכה תדבקין עם-נערתי.
רות	ב	9	עיניך בשדה אשר-יקצרון והלכת אחריהן הלוא צויתי את-הנערים לבלתי נגעך וצמת והלכת אל-הכלים ושתית מאשר ישאבון הנערים.
רות	ב	10	ותפל על-פניה ותשתחו ארצה ותאמר אליו מדוע מצאתי חן בעיניך להכירני ואנכי נכריה.
רות	ב	11	ויען בעז ויאמר לה הגד הגד לי כל אשר-עשית את-חמותך אחרי מות אישך ותעזבי אביך ואמך וארץ מולדתך ותלכי אל-עם אשר לא-ידעת תמול שלשום.
רות	ב	12	ישלם יהוה פעלך ותהי משכרתך שלמה מעם יהוה אלהי ישראל אשר-באת לחסות תחת-כנפיו.
רות	ב	13	ותאמר אמצא-חן בעיניך אדני כי נחמתני וכי דברת על-לב שפחתך ואנכי לא אהיה כאחת שפחתיך.
רות	ב	14	ויאמר לה בעז לעת האכל גשי הלם ואכלת מן-הלחם וטבלת פתך בחמץ ותשב מצד הקוצרים ויצבט-לה קלי ותאכל ותשבע ותתר.
רות	ב	15	ותקם ללקט ויצו בעז את-נעריו לאמר גם בין העמרים תלקט ולא תכלימוה.
רות	ב	16	וגם של-תשלו לה מן-הצבתים ועזבתם ולקטה ולא תגערו-בה.
רות	ב	17	ותלקט בשדה עד-הערב ותחבט את אשר-לקטה ויהי כאיפה שערים.
רות	ב	18	ותשא ותבוא העיר ותרא חמותה את אשר-לקטה ותוצא ותתן-לה את אשר-הותרה משבעה.
רות	ב	19	ותאמר לה חמותה איפה לקטת היום ואנה עשית יהי מכירך ברוך ותגד לחמותה את אשר-עשתה עמו ותאמר שם האיש אשר עשיתי עמו היום בעז.
רות	ב	20	ותאמר נעמי לכלתה ברוך הוא ליהוה אשר לא-עזב חסדו את-החיים ואת-המתים ותאמר לה נעמי קרוב לנו האיש מגאלנו הוא.
רות	ב	21	ותאמר רות המואביה גם כי-אמר אלי עם-הנערים אשר-לי תדבקין עד אם-כלו את כל-הקציר אשר-לי.
רות	ב	22	ותאמר נעמי אל-רות כלתה טוב בתי כי תצאי עם-נערותיו ולא יפגעו-בך בשדה אחר.
רות	ב	23	ותדבק בנערות בעז ללקט עד-כלות קציר-השערים וקציר החטים ותשב את-חמותה.</P>
רות	ג	1	ותאמר לה נעמי חמותה בתי הלא אבקש-לך מנוח אשר ייטב-לך.
רות	ג	2	ועתה הלא בעז מדעתנו אשר היית את-נערותיו הנה-הוא זרה את-גרן השערים הלילה.
רות	ג	3	ורחצת וסכת ושמת שמלתך עליך וירדתי הגרן אל-תודעי לאיש עד כלתו לאכל ולשתות.
רות	ג	4	ויהי בשכבו וידעת את-המקום אשר ישכב-שם ובאת וגלית מרגלתיו ושכבתי והוא יגיד לך את אשר תעשין.
רות	ג	5	ותאמר אליה כל אשר-תאמרי אעשה.
רות	ג	6	ותרד הגרן ותעש ככל אשר-צותה חמותה.
רות	ג	7	ויאכל בעז וישת וייטב לבו ויבא לשכב בקצה הערמה ותבא בלט ותגל מרגלתיו ותשכב.
רות	ג	8	ויהי בחצי הלילה ויחרד האיש וילפת והנה אשה שכבת מרגלתיו.
רות	ג	9	ויאמר מי-את ותאמר אנכי רות אמתך ופרשת כנפך על-אמתך כי גאל אתה.
רות	ג	10	ויאמר ברוכה את ליהוה בתי היטבת חסדך האחרון מן-הראשון לבלתי-לכת אחרי הבחורים אם-דל ואם-עשיר.
רות	ג	11	ועתה בתי אל-תיראי כל אשר-תאמרי אעשה-לך כי יודע כל-שער עמי כי אשת חיל את.
רות	ג	12	ועתה כי אמנם כי אם גאל אנכי וגם יש גאל קרוב ממני.
רות	ג	13	ליני הלילה והיה בבקר אם-יגאלך טוב יגאל ואם-לא יחפץ לגאלך וגאלתיך אנכי חי-יהוה שכבי עד-הבקר.
רות	ג	14	ותשכב מרגלתו עד-הבקר ותקם בטרום יכיר איש את-רעהו ויאמר אל-יודע כי-באה האשה הגרן.
רות	ג	15	ויאמר הבי המטפחת אשר-עליך ואחזי-בה ותאחז בה וימד שש-שערים וישת עליה ויבא העיר.
רות	ג	16	ותבוא אל-חמותה ותאמר מי-את בתי ותגד-לה את כל-אשר עשה-לה האיש.
רות	ג	17	ותאמר שש-השערים האלה נתן לי כי אמר אל-תבואי ריקם אל-חמותך.
רות	ג	18	ותאמר שבי בתי עד אשר תדעין איך יפל דבר כי לא ישקט האיש כי-אם-כלה הדבר היום.</P>
רות	ד	1	ובעז עלה השער וישב שם והנה הגאל עבר אשר דבר-בעז ויאמר סורה שבה-פה פלני אלמני ויסר וישב.
רות	ד	2	ויקח עשרה אנשים מזקני העיר ויאמר שבו-פה וישבו.
רות	ד	3	ויאמר לגאל חלקת השדה אשר לאחינו לאלימלך מכרה נעמי השבה משדה מואב.
רות	ד	4	ואני אמרתי אגלה אזנך לאמר קנה נגד הישבים ונגד זקני עמי אם-תגאל גאל ואם-לא יגאל הגידה לי ואדע כי אין זולתך לגאול ואנכי אחריך ויאמר אנכי אגאל.
רות	ד	5	ויאמר בעז ביום-קנותך השדה מיד נעמי ומאת רות המואביה אשת-המת קניתי להקים שם-המת על-נחלתו.
רות	ד	6	ויאמר הגאל לא אוכל לגאול-לי פן-אשחית את-נחלתי גאל-לך אתה את-גאלתי כי לא-אוכל לגאל.
רות	ד	7	וזאת לפנים בישראל על-הגאולה ועל-התמורה לקים כל-דבר שלף איש נעלו ונתן לרעהו וזאת התעודה בישראל.
רות	ד	8	ויאמר הגאל לבעז קנה-לך וישלף נעלו.
רות	ד	9	ויאמר בעז לזקנים וכל-העם עדים אתם היום כי קניתי את-כל-אשר לאלימלך ואת כל-אשר לכליון ומחלון מיד נעמי.
רות	ד	10	וגם את-רות המאביה אשת מחלון קניתי לי לאשה להקים שם-המת על-נחלתו ולא-יכרת שם-המת מעם אחיו ומשער מקומו עדים אתם היום.
רות	ד	11	ויאמרו כל-העם אשר-בשער והזקנים עדים יתן יהוה את-האשה הבאה אל-ביתך כרחל וכלאה אשר בנו שתיהם את-בית ישראל ועשה-חיל באפרתה וקרא-שם בבית לחם.
רות	ד	12	ויהי ביתך כבית פרץ אשר-ילדה תמר ליהודה מן-הזרע אשר יתן יהוה לך מן-הנערה הזאת.
רות	ד	13	ויקח בעז את-רות ותהי-לו לאשה ויבא אליה ויתן יהוה לה הריון ותלד בן.
רות	ד	14	ותאמרנה הנשים אל-נעמי ברוך יהוה אשר לא השבית לך גאל היום ויקרא שמו בישראל.
רות	ד	15	והיה לך למשיב נפש ולכלכל את-שיבתך כי כלתך אשר-אהבתך ילדתו אשר-היא טובה לך משבעה בנים.
רות	ד	16	ותקח נעמי את-הילד ותשתהו בחיקה ותהי-לו לאמנת.
רות	ד	17	ותקראנה לו השכנות שם לאמר ילד-בן לנעמי ותקראנה שמו עובד הוא אבי-ישי אבי דוד.</P>
רות	ד	18	ואלה תולדות פרץ פרץ הוליד את-חצרון.
רות	ד	19	וחצרון הוליד את-רם ורם הוליד את-עמינדב.
רות	ד	20	ועמינדב הוליד את-נחשון ונחשון הוליד את-שלמה.
רות	ד	21	ושלמון הוליד את-בעז ובעז הוליד את-עובד.
רות	ד	22	ועבד הוליד את-ישי וישי הוליד את-דוד.</P>
שופ	א	1	ויהי אחרי מות יהושע וישאלו בני ישראל ביהוה לאמר מי יעלה-לנו אל-הכנעני בתחלה להלחם בו.
שופ	א	2	ויאמר יהוה יהודה יעלה הנה נתתי את-הארץ בידו.
שופ	א	3	ויאמר יהודה לשמעון אחיו עלה אתי בגורלי ונלחמה בכנעני והלכתי גם-אני אתך בגורלך וילך אתו שמעון.
שופ	א	4	ויעל יהודה ויתן יהוה את-הכנעני והפרזי בידם ויכום בבזק עשרת אלפים איש.
שופ	א	5	וימצאו את-אדני בזק בבזק וילחמו בו ויכו את-הכנעני ואת-הפרזי.
שופ	א	6	וינס אדני בזק וירדפו אחריו ויאחזו אתו ויקצצו את-בהנות ידיו ורגליו.
שופ	א	7	ויאמר אדני-בזק שבעים מלכים בהנות ידיהם ורגליהם מקצצים היו מלקטים תחת שלחני כאשר עשיתי כן שלם-לי אלהים ויביאהו ירושלם וימת שם.</P>
שופ	א	8	וילחמו בני-יהודה בירושלם וילכדו אותה ויכוה לפי-חרב ואת-העיר שלחו באש.
שופ	א	9	ואחר ירדו בני יהודה להלחם בכנעני יושב ההר והנגב והשפלה.
שופ	א	10	וילך יהודה אל-הכנעני היושב בחברון ושם-חברון לפנים קרית ארבע ויכו את-ששי ואת-אחימן ואת-תלמי.
שופ	א	11	וילך משם אל-יושבי דביר ושם-דביר לפנים קרית-ספר.
שופ	א	12	ויאמר כלב אשר-יכה את-קרית-ספר ולכדה ונתתי לו את-עכסה בתי לאשה.
שופ	א	13	וילכדה עתניאל בן-קנז אחי כלב הקטן ממנו ויתן-לו את-עכסה בתו לאשה.
שופ	א	14	ויהי בבואה ותסיתהו לשאול מאת-אביה השדה ותצנח מעל החמור ויאמר-לה כלב מה-לך.
שופ	א	15	ותאמר לו הבה-לי ברכה כי ארץ הנגב נתתני ונתתה לי גלת מים ויתן-לה כלב את גלת עלית ואת גלת תחתית.</P>
שופ	א	16	ובני קיני חתן משה עלו מעיר התמרים את-בני יהודה מדבר יהודה אשר בנגב ערד וילך וישב את-העם.
שופ	א	17	וילך יהודה את-שמעון אחיו ויכו את-הכנעני יושב צפת ויחרימו אותה ויקרא את-שם-העיר חרמה.
שופ	א	18	וילכד יהודה את-עזה ואת-גבולה ואת-אשקלון ואת-גבולה ואת-עקרון ואת-גבולה.
שופ	א	19	ויהי יהוה את-יהודה וירש את-ההר כי לא להוריש את-ישבי העמק כי-רכב ברזל להם.
שופ	א	20	ויתנו לכלב את-חברון כאשר דבר משה ויורש משם את-שלשה בני הענק.
שופ	א	21	ואת-היבוסי ישב ירושלם לא הורישו בני בנימן וישב היבוסי את-בני בנימן בירושלם עד היום הזה.</P>
שופ	א	22	ויעלו בית-יוסף גם-הם בית-אל ויהוה עמם.
שופ	א	23	ויתירו בית-יוסף בבית-אל ושם-העיר לפנים לוז.
שופ	א	24	ויראו השמרים איש יוצא מן-העיר ויאמרו לו הראנו נא את-מבוא העיר ועשינו עמך חסד.
שופ	א	25	ויראם את-מבוא העיר ויכו את-העיר לפי-חרב ואת-האיש ואת-כל-משפחתו שלחו.
שופ	א	26	וילך האיש ארץ החתים ויבן עיר ויקרא שמה לוז הוא שמה עד היום הזה.</P>
שופ	א	27	ולא-הוריש מנשה את-בית-שאן ואת-בנותיה ואת-תענך ואת-בנתיה ואת-ישב דור ואת-בנותיה ואת-יושבי יבלעם ואת-בנתיה ואת-יושבי מגדו ואת-בנותיה ויואל הכנעני לשבת בארץ הזאת.
שופ	א	28	ויהי כי-חזק ישראל וישם את-הכנעני למס והוריש לא הורישו.</P>
שופ	א	29	ואפרים לא הוריש את-הכנעני היושב בגזר וישב הכנעני בקרבו בגזר.</P>
שופ	א	30	זבולן לא הוריש את-יושבי קטרון ואת-יושבי נהלל וישב הכנעני בקרבו ויהיו למס.</P>
שופ	א	31	אשר לא הוריש את-ישבי עכו ואת-יושבי צידון ואת-אחלב ואת-אכזיב ואת-חלבה ואת-אפיק ואת-רחב.
שופ	א	32	וישב האשרי בקרב הכנעני ישבי הארץ כי לא הורישו.</P>
שופ	א	33	נפתלי לא-הוריש את-ישבי בית-שמש ואת-ישבי בית-ענת וישב בקרב הכנעני ישבי הארץ וישבי בית-שמש ובית ענת היו להם למס.
שופ	א	34	וילחצו האמרי את-בני-דן ההרה כי-לא נתנו לרדת לעמק.
שופ	א	35	ויואל האמרי לשבת בהר-חרס באילון ובשעלבים ותכבד יד בית-יוסף ויהיו למס.
שופ	א	36	וגבול האמרי ממעלה עקרבים מהסלע ומעלה.</P>
שופ	ב	1	ויעל מלאך-יהוה מן-הגלגל אל-הבכים ויאמר אעלה אתכם ממצרים ואביא אתכם אל-הארץ אשר נשבעתי לאבתיכם ואמר לא-אפר בריתי אתכם לעולם.
שופ	ב	2	ואתם לא-תכרתו ברית ליושבי הארץ הזאת מזבחותיהם תתצון ולא-שמעתם בקלי מה-זאת עשיתם.
שופ	ב	3	וגם אמרתי לא-אגרש אותם מפניכם והיו לכם לצדים ואלהיהם יהיו לכם למוקש.
שופ	ב	4	ויהי כדבר מלאך יהוה את-הדברים האלה אל-כל-בני ישראל וישאו העם את-קולם ויבכו.
שופ	ב	5	ויקראו שם-המקום ההוא בכים ויזבחו-שם ליהוה.</P>
שופ	ב	6	וישלח יהושע את-העם וילכו בני-ישראל איש לנחלתו לרשת את-הארץ.
שופ	ב	7	ויעבדו העם את-יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל-מעשה יהוה הגדול אשר עשה לישראל.
שופ	ב	8	וימת יהושע בן-נון עבד יהוה בן-מאה ועשר שנים.
שופ	ב	9	ויקברו אותו בגבול נחלתו בתמנת-חרס בהר אפרים מצפון להר-געש.
שופ	ב	10	וגם כל-הדור ההוא נאספו אל-אבותיו ויקם דור אחר אחריהם אשר לא-ידעו את-יהוה וגם את-המעשה אשר עשה לישראל.</P>
שופ	ב	11	ויעשו בני-ישראל את-הרע בעיני יהוה ויעבדו את-הבעלים.
שופ	ב	12	ויעזבו את-יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את-יהוה.
שופ	ב	13	ויעזבו את-יהוה ויעבדו לבעל ולעשתרות.
שופ	ב	14	ויחר-אף יהוה בישראל ויתנם ביד-שסים וישסו אותם וימכרם ביד אויביהם מסביב ולא-יכלו עוד לעמד לפני אויביהם.
שופ	ב	15	בכל אשר יצאו יד-יהוה היתה-בם לרעה כאשר דבר יהוה וכאשר נשבע יהוה להם ויצר להם מאד.
שופ	ב	16	ויקם יהוה שפטים ויושיעום מיד שסיהם.
שופ	ב	17	וגם אל-שפטיהם לא שמעו כי זנו אחרי אלהים אחרים וישתחוו להם סרו מהר מן-הדרך אשר הלכו אבותם לשמע מצות-יהוה לא-עשו כן.
שופ	ב	18	וכי-הקים יהוה להם שפטים והיה יהוה עם-השפט והושיעם מיד איביהם כל ימי השופט כי-ינחם יהוה מנאקתם מפני לחציהם ודחקיהם.
שופ	ב	19	והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם לא הפילו ממעלליהם ומדרכם הקשה.
שופ	ב	20	ויחר-אף יהוה בישראל ויאמר יען אשר עברו הגוי הזה את-בריתי אשר צויתי את-אבותם ולא שמעו לקולי.
שופ	ב	21	גם-אני לא אוסיף להוריש איש מפניהם מן-הגוים אשר-עזב יהושע וימת.
שופ	ב	22	למען נסות בם את-ישראל השמרים הם את-דרך יהוה ללכת בם כאשר שמרו אבותם אם-לא.
שופ	ב	23	וינח יהוה את-הגוים האלה לבלתי הורישם מהר ולא נתנם ביד-יהושע.</P>
שופ	ג	1	ואלה הגוים אשר הניח יהוה לנסות בם את-ישראל את כל-אשר לא-ידעו את כל-מלחמות כנען.
שופ	ג	2	רק למען דעת דרות בני-ישראל ללמדם מלחמה רק אשר-לפנים לא ידעום.
שופ	ג	3	חמשת סרני פלשתים וכל-הכנעני והצידני והחוי ישב הר הלבנון מהר בעל חרמון עד לבוא חמת.
שופ	ג	4	ויהיו לנסות בם את-ישראל לדעת הישמעו את-מצות יהוה אשר-צוה את-אבותם ביד-משה.
שופ	ג	5	ובני ישראל ישבו בקרב הכנעני החתי והאמרי והפרזי והחוי והיבוסי.
שופ	ג	6	ויקחו את-בנותיהם להם לנשים ואת-בנותיהם נתנו לבניהם ויעבדו את-אלהיהם.</P>
שופ	ג	7	ויעשו בני-ישראל את-הרע בעיני יהוה וישכחו את-יהוה אלהיהם ויעבדו את-הבעלים ואת-האשרות.
שופ	ג	8	ויחר-אף יהוה בישראל וימכרם ביד כושן רשעתים מלך ארם נהרים ויעבדו בני-ישראל את-כושן רשעתים שמנה שנים.
שופ	ג	9	ויזעקו בני-ישראל אל-יהוה ויקם יהוה מושיע לבני ישראל ויושיעם את עתניאל בן-קנז אחי כלב הקטן ממנו.
שופ	ג	10	ותהי עליו רוח-יהוה וישפט את-ישראל ויצא למלחמה ויתן יהוה בידו את-כושן רשעתים מלך ארם ותעז ידו על כושן רשעתים.
שופ	ג	11	ותשקט הארץ ארבעים שנה וימת עתניאל בן-קנז.</P>
שופ	ג	12	ויספו בני ישראל לעשות הרע בעיני יהוה ויחזק יהוה את-עגלון מלך-מואב על-ישראל על כי-עשו את-הרע בעיני יהוה.
שופ	ג	13	ויאסף אליו את-בני עמון ועמלק וילך ויך את-ישראל ויירשו את-עיר התמרים.
שופ	ג	14	ויעבדו בני-ישראל את-עגלון מלך-מואב שמונה עשרה שנה.
שופ	ג	15	ויזעקו בני-ישראל אל-יהוה ויקם יהוה להם מושיע את-אהוד בן-גרא בן-הימיני איש אטר יד-ימינו וישלחו בני-ישראל בידו מנחה לעגלון מלך מואב.
שופ	ג	16	ויעש לו אהוד חרב ולה שני פיות גמד ארכה ויחגר אותה מתחת למדיו על ירך ימינו.
שופ	ג	17	ויקרב את-המנחה לעגלון מלך מואב ועגלון איש בריא מאד.
שופ	ג	18	ויהי כאשר כלה להקריב את-המנחה וישלח את-העם נשאי המנחה.
שופ	ג	19	והוא שב מן-הפסילים אשר את-הגלגל ויאמר דבר-סתר לי אליך המלך ויאמר הס ויצאו מעליו כל-העמדים עליו.
שופ	ג	20	ואהוד בא אליו והוא-ישב בעלית המקרה אשר-לו לבדו ויאמר אהוד דבר-אלהים לי אליך ויקם מעל הכסא.
שופ	ג	21	וישלח אהוד את-יד שמאלו ויקח את-החרב מעל ירך ימינו ויתקעה בבטנו.
שופ	ג	22	ויבא גם-הנצב אחר הלהב ויסגר החלב בעד הלהב כי לא שלף החרב מבטנו ויצא הפרשדנה.
שופ	ג	23	ויצא אהוד המסדרונה ויסגר דלתות העליה בעדו ונעל.
שופ	ג	24	והוא יצא ועבדיו באו ויראו והנה דלתות העליה נעלות ויאמרו אך מסיך הוא את-רגליו בחדר המקרה.
שופ	ג	25	ויחילו עד-בוש והנה איננו פתח דלתות העליה ויקחו את-המפתח ויפתחו והנה אדניהם נפל ארצה מת.
שופ	ג	26	ואהוד נמלט עד התמהמהם והוא עבר את-הפסילים וימלט השעירתה.
שופ	ג	27	ויהי בבואו ויתקע בשופר בהר אפרים וירדו עמו בני-ישראל מן-ההר והוא לפניהם.
שופ	ג	28	ויאמר אלהם רדפו אחרי כי-נתן יהוה את-איביכם את-מואב בידכם וירדו אחריו וילכדו את-מעברות הירדן למואב ולא-נתנו איש לעבר.
שופ	ג	29	ויכו את-מואב בעת ההיא כעשרת אלפים איש כל-שמן וכל-איש חיל ולא נמלט איש.
שופ	ג	30	ותכנע מואב ביום ההוא תחת יד ישראל ותשקט הארץ שמונים שנה.</P>
שופ	ג	31	ואחריו היה שמגר בן-ענת ויך את-פלשתים שש-מאות איש במלמד הבקר וישע גם-הוא את-ישראל.</P>
שופ	ד	1	ויספו בני ישראל לעשות הרע בעיני יהוה ואהוד מת.
שופ	ד	2	וימכרם יהוה ביד יבין מלך-כנען אשר מלך בחצור ושר-צבאו סיסרא והוא יושב בחרשת הגוים.
שופ	ד	3	ויצעקו בני-ישראל אל-יהוה כי תשע מאות רכב-ברזל לו והוא לחץ את-בני ישראל בחזקה עשרים שנה.</P>
שופ	ד	4	ודבורה אשה נביאה אשת לפידות היא שפטה את-ישראל בעת ההיא.
שופ	ד	5	והיא יושבת תחת-תמר דבורה בין הרמה ובין בית-אל בהר אפרים ויעלו אליה בני ישראל למשפט.
שופ	ד	6	ותשלח ותקרא לברק בן-אבינעם מקדש נפתלי ותאמר אליו הלא צוה יהוה אלהי-ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון.
שופ	ד	7	ומשכתי אליך אל-נחל קישון את-סיסרא שר-צבא יבין ואת-רכבו ואת-המונו ונתתיהו בידך.
שופ	ד	8	ויאמר אליה ברק אם-תלכי עמי והלכתי ואם-לא תלכי עמי לא אלך.
שופ	ד	9	ותאמר הלך אלך עמך אפס כי לא תהיה תפארתך על-הדרך אשר אתה הולך כי ביד-אשה ימכר יהוה את-סיסרא ותקם דבורה ותלך עם-ברק קדשה.
שופ	ד	10	ויזעק ברק את-זבולן ואת-נפתלי קדשה ויעל ברגליו עשרת אלפי איש ותעל עמו דבורה.
שופ	ד	11	וחבר הקיני נפרד מקין מבני חבב חתן משה ויט אהלו עד-אלון בצענים אשר את-קדש.
שופ	ד	12	ויגדו לסיסרא כי עלה ברק בן-אבינעם הר-תבור.
שופ	ד	13	ויזעק סיסרא את-כל-רכבו תשע מאות רכב ברזל ואת-כל-העם אשר אתו מחרשת הגוים אל-נחל קישון.
שופ	ד	14	ותאמר דברה אל-ברק קום כי זה היום אשר נתן יהוה את-סיסרא בידך הלא יהוה יצא לפניך וירד ברק מהר תבור ועשרת אלפים איש אחריו.
שופ	ד	15	ויהם יהוה את-סיסרא ואת-כל-הרכב ואת-כל-המחנה לפי-חרב לפני ברק וירד סיסרא מעל המרכבה וינס ברגליו.
שופ	ד	16	וברק רדף אחרי הרכב ואחרי המחנה עד חרשת הגוים ויפל כל-מחנה סיסרא לפי-חרב לא נשאר עד-אחד.
שופ	ד	17	וסיסרא נס ברגליו אל-אהל יעל אשת חבר הקיני כי שלום בין יבין מלך-חצור ובין בית חבר הקיני.
שופ	ד	18	ותצא יעל לקראת סיסרא ותאמר אליו סורה אדני סורה אלי אל-תירא ויסר אליה האהלה ותכסהו בשמיכה.
שופ	ד	19	ויאמר אליה השקיני-נא מעט-מים כי צמאתי ותפתח את-נאוד החלב ותשקהו ותכסהו.
שופ	ד	20	ויאמר אליה עמד פתח האהל והיה אם-איש יבוא ושאלך ואמר היש-פה איש ואמרת אין.
שופ	ד	21	ותקח יעל אשת-חבר את-יתד האהל ותשם את-המקבת בידה ותבוא אליו בלאט ותתקע את-היתד ברקתו ותצנח בארץ והוא-נרדם ויעף וימת.
שופ	ד	22	והנה ברק רדף את-סיסרא ותצא יעל לקראתו ותאמר לו לך ואראך את-האיש אשר-אתה מבקש ויבא אליה והנה סיסרא נפל מת והיתד ברקתו.
שופ	ד	23	ויכנע אלהים ביום ההוא את יבין מלך-כנען לפני בני ישראל.
שופ	ד	24	ותלך יד בני-ישראל הלוך וקשה על יבין מלך-כנען עד אשר הכריתו את יבין מלך-כנען.</P>
שופ	ה	1	ותשר דבורה וברק בן-אבינעם ביום ההוא לאמר.
שופ	ה	2	בפרע פרעות בישראל בהתנדב עם ברכו יהוה.
שופ	ה	3	שמעו מלכים האזינו רזנים אנכי ליהוה אנכי אשירה אזמר ליהוה אלהי ישראל.
שופ	ה	4	יהוה בצאתך משעיר בצעדך משדה אדום ארץ רעשה גם-שמים נטפו גם-עבים נטפו מים.
שופ	ה	5	הרים נזלו מפני יהוה זה סיני מפני יהוה אלהי ישראל.
שופ	ה	6	בימי שמגר בן-ענת בימי יעל חדלו ארחות והלכי נתיבות ילכו ארחות עקלקלות.
שופ	ה	7	חדלו פרזון בישראל חדלו עד שקמתי דבורה שקמתי אם בישראל.
שופ	ה	8	יבחר אלהים חדשים אז לחם שערים מגן אם-יראה ורמח בארבעים אלף בישראל.
שופ	ה	9	לבי לחוקקי ישראל המתנדבים בעם ברכו יהוה.
שופ	ה	10	רכבי אתנות צחרות ישבי על-מדין והלכי על-דרך שיחו.
שופ	ה	11	מקול מחצצים בין משאבים שם יתנו צדקות יהוה צדקת פרזנו בישראל אז ירדו לשערים עם-יהוה.
שופ	ה	12	עורי עורי דבורה עורי עורי דברי-שיר קום ברק ושבה שביך בן-אבינעם.
שופ	ה	13	אז ירד שריד לאדירים עם יהוה ירד-לי בגבורים.
שופ	ה	14	מני אפרים שרשם בעמלק אחריך בנימין בעממיך מני מכיר ירדו מחקקים ומזבולן משכים בשבט ספר.
שופ	ה	15	ושרי ביששכר עם-דברה ויששכר כן ברק בעמק שלח ברגליו בפלגות ראובן גדלים חקקי-לב.
שופ	ה	16	למה ישבת בין המשפתים לשמע שרקות עדרים לפלגות ראובן גדולים חקרי-לב.
שופ	ה	17	גלעד בעבר הירדן שכן ודן למה יגור אניות אשר ישב לחוף ימים ועל מפרציו ישכון.
שופ	ה	18	זבלון עם חרף נפשו למות ונפתלי על מרומי שדה.
שופ	ה	19	באו מלכים נלחמו אז נלחמו מלכי כנען בתענך על-מי מגדו בצע כסף לא לקחו.
שופ	ה	20	מן-שמים נלחמו הכוכבים ממסלותם נלחמו עם-סיסרא.
שופ	ה	21	נחל קישון גרפם נחל קדומים נחל קישון תדרכי נפשי עז.
שופ	ה	22	אז הלמו עקבי-סוס מדהרות דהרות אביריו.
שופ	ה	23	אורו מרוז אמר מלאך יהוה ארו ארור ישביה כי לא-באו לעזרת יהוה לעזרת יהוה בגבורים.
שופ	ה	24	תברך מנשים יעל אשת חבר הקיני מנשים באהל תברך.
שופ	ה	25	מים שאל חלב נתנה בספל אדירים הקריבה חמאה.
שופ	ה	26	ידה ליתד תשלחנה וימינה להלמות עמלים והלמה סיסרא מחקה ראשו ומחצה וחלפה רקתו.
שופ	ה	27	בין רגליה כרע נפל שכב בין רגליה כרע נפל באשר כרע שם נפל שדוד.
שופ	ה	28	בעד החלון נשקפה ותיבב אם סיסרא בעד האשנב מדוע בשש רכבו לבוא מדוע אחרו פעמי מרכבותיו.
שופ	ה	29	חכמות שרותיה תענינה אף-היא תשיב אמריה לה.
שופ	ה	30	הלא ימצאו יחלקו שלל רחם רחמתים לראש גבר שלל צבעים לסיסרא שלל צבעים רקמה צבע רקמתים לצוארי שלל.
שופ	ה	31	כן יאבדו כל-אויביך יהוה ואהביו כצאת השמש בגברתו ותשקט הארץ ארבעים שנה.</P>
שופ	ו	1	ויעשו בני-ישראל הרע בעיני יהוה ויתנם יהוה ביד-מדין שבע שנים.
שופ	ו	2	ותעז יד-מדין על-ישראל מפני מדין עשו להם בני ישראל את-המנהרות אשר בהרים ואת-המערות ואת-המצדות.
שופ	ו	3	והיה אם-זרע ישראל ועלה מדין ועמלק ובני-קדם ועלו עליו.
שופ	ו	4	ויחנו עליהם וישחיתו את-יבול הארץ עד-בואך עזה ולא-ישאירו מחיה בישראל ושה ושור וחמור.
שופ	ו	5	כי הם ומקניהם יעלו ואהליהם יבאו כדי-ארבה לרב ולהם ולגמליהם אין מספר ויבאו בארץ לשחתה.
שופ	ו	6	וידל ישראל מאד מפני מדין ויזעקו בני-ישראל אל-יהוה.</P>
שופ	ו	7	ויהי כי-זעקו בני-ישראל אל-יהוה על אדות מדין.
שופ	ו	8	וישלח יהוה איש נביא אל-בני ישראל ויאמר להם כה-אמר יהוה אלהי ישראל אנכי העליתי אתכם ממצרים ואציא אתכם מבית עבדים.
שופ	ו	9	ואצל אתכם מיד מצרים ומיד כל-לחציכם ואגרש אותם מפניכם ואתנה לכם את-ארצם.
שופ	ו	10	ואמרה לכם אני יהוה אלהיכם לא תיראו את-אלהי האמרי אשר אתם יושבים בארצם ולא שמעתם בקולי.</P>
שופ	ו	11	ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין.
שופ	ו	12	וירא אליו מלאך יהוה ויאמר אליו יהוה עמך גבור החיל.
שופ	ו	13	ויאמר אליו גדעון בי אדני ויש יהוה עמנו ולמה מצאתנו כל-זאת ואיה כל-נפלאתיו אשר ספרו-לנו אבותינו לאמר הלא ממצרים העלנו יהוה ועתה נטשנו יהוה ויתננו בכף-מדין.
שופ	ו	14	ויפן אליו יהוה ויאמר לך בכחך זה והושעת את-ישראל מכף מדין הלא שלחתיך.
שופ	ו	15	ויאמר אליו בי אדני במה אושיע את-ישראל הנה אלפי הדל במנשה ואנכי הצעיר בבית אבי.
שופ	ו	16	ויאמר אליו יהוה כי אהיה עמך והכית את-מדין כאיש אחד.
שופ	ו	17	ויאמר אליו אם-נא מצאתי חן בעיניך ועשית לי אות שאתה מדבר עמי.
שופ	ו	18	אל-נא תמש מזה עד-באי אליך והצאתי את-מנחתי והנחתי לפניך ויאמר אנכי אשב עד שובך.
שופ	ו	19	וגדעון בא ויעש גדי-עזים ואיפת-קמח מצות הבשר שם בסל והמרק שם בפרור ויוצא אליו אל-תחת האלה ויגש.</P>
שופ	ו	20	ויאמר אליו מלאך האלהים קח את-הבשר ואת-המצות והנח אל-הסלע הלז ואת-המרק שפוך ויעש כן.
שופ	ו	21	וישלח מלאך יהוה את-קצה המשענת אשר בידו ויגע בבשר ובמצות ותעל האש מן-הצור ותאכל את-הבשר ואת-המצות ומלאך יהוה הלך מעיניו.
שופ	ו	22	וירא גדעון כי-מלאך יהוה הוא ויאמר גדעון אהה אדני יהוה כי-על-כן ראיתי מלאך יהוה פנים אל-פנים.
שופ	ו	23	ויאמר לו יהוה שלום לך אל-תירא לא תמות.
שופ	ו	24	ויבן שם גדעון מזבח ליהוה ויקרא-לו יהוה שלום עד היום הזה עודנו בעפרת אבי העזרי.</P>
שופ	ו	25	ויהי בלילה ההוא ויאמר לו יהוה קח את-פר-השור אשר לאביך ופר השני שבע שנים והרסת את-מזבח הבעל אשר לאביך ואת-האשרה אשר-עליו תכרת.
שופ	ו	26	ובנית מזבח ליהוה אלהיך על ראש המעוז הזה במערכה ולקחת את-הפר השני והעלית עולה בעצי האשרה אשר תכרת.
שופ	ו	27	ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את-בית אביו ואת-אנשי העיר מעשות יומם ויעש לילה.
שופ	ו	28	וישכימו אנשי העיר בבקר והנה נתץ מזבח הבעל והאשרה אשר-עליו כרתה ואת הפר השני העלה על-המזבח הבנוי.
שופ	ו	29	ויאמרו איש אל-רעהו מי עשה הדבר הזה וידרשו ויבקשו ויאמרו גדעון בן-יואש עשה הדבר הזה.
שופ	ו	30	ויאמרו אנשי העיר אל-יואש הוצא את-בנך וימת כי נתץ את-מזבח הבעל וכי כרת האשרה אשר-עליו.
שופ	ו	31	ויאמר יואש לכל אשר-עמדו עליו האתם תריבון לבעל אם-אתם תושיעון אותו אשר יריב לו יומת עד-הבקר אם-אלהים הוא ירב לו כי נתץ את-מזבחו.
שופ	ו	32	ויקרא-לו ביום-ההוא ירבעל לאמר ירב בו הבעל כי נתץ את-מזבחו.</P>
שופ	ו	33	וכל-מדין ועמלק ובני-קדם נאספו יחדו ויעברו ויחנו בעמק יזרעאל.
שופ	ו	34	ורוח יהוה לבשה את-גדעון ויתקע בשופר ויזעק אביעזר אחריו.
שופ	ו	35	ומלאכים שלח בכל-מנשה ויזעק גם-הוא אחריו ומלאכים שלח באשר ובזבלון ובנפתלי ויעלו לקראתם.
שופ	ו	36	ויאמר גדעון אל-האלהים אם-ישך מושיע בידי את-ישראל כאשר דברת.
שופ	ו	37	הנה אנכי מציג את-גזת הצמר בגרן אם טל יהיה על-הגזה לבדה ועל-כל-הארץ חרב וידעתי כי-תושיע בידי את-ישראל כאשר דברת.
שופ	ו	38	ויהי-כן וישכם ממחרת ויזר את-הגזה וימץ טל מן-הגזה מלוא הספל מים.
שופ	ו	39	ויאמר גדעון אל-האלהים אל-יחר אפך בי ואדברה אך הפעם אנסה נא-רק-הפעם בגזה יהי-נא חרב אל-הגזה לבדה ועל-כל-הארץ יהיה-טל.
שופ	ו	40	ויעש אלהים כן בלילה ההוא ויהי-חרב אל-הגזה לבדה ועל-כל-הארץ היה טל.</P>
שופ	ז	1	וישכם ירבעל הוא גדעון וכל-העם אשר אתו ויחנו על-עין חרד ומחנה מדין היה-לו מצפון מגבעת המורה בעמק.</P>
שופ	ז	2	ויאמר יהוה אל-גדעון רב העם אשר אתך מתתי את-מדין בידם פן-יתפאר עלי ישראל לאמר ידי הושיעה לי.
שופ	ז	3	ועתה קרא נא באזני העם לאמר מי-ירא וחרד ישב ויצפר מהר הגלעד וישב מן-העם עשרים ושנים אלף ועשרת אלפים נשארו.</P>
שופ	ז	4	ויאמר יהוה אל-גדעון עוד העם רב הורד אותם אל-המים ואצרפנו לך שם והיה אשר אמר אליך זה ילך אתך הוא ילך אתך וכל אשר-אמר אליך זה לא-ילך עמך הוא לא ילך.
שופ	ז	5	ויורד את-העם אל-המים ויאמר יהוה אל-גדעון כל אשר-ילק בלשונו מן-המים כאשר ילק הכלב תציג אותו לבד וכל אשר-יכרע על-ברכיו לשתות.
שופ	ז	6	ויהי מספר המלקקים בידם אל-פיהם שלש מאות איש וכל יתר העם כרעו על-ברכיהם לשתות מים.</P>
שופ	ז	7	ויאמר יהוה אל-גדעון בשלש מאות האיש המלקקים אושיע אתכם ונתתי את-מדין בידך וכל-העם ילכו איש למקמו.
שופ	ז	8	ויקחו את-צדה העם בידם ואת שופרתיהם ואת כל-איש ישראל שלח איש לאהליו ובשלש-מאות האיש החזיק ומחנה מדין היה לו מתחת בעמק.</P>
שופ	ז	9	ויהי בלילה ההוא ויאמר אליו יהוה קום רד במחנה כי נתתיו בידך.
שופ	ז	10	ואם-ירא אתה לרדת רד אתה ופרה נערך אל-המחנה.
שופ	ז	11	ושמעת מה-ידברו ואחר תחזקנה ידיך וירדת במחנה וירד הוא ופרה נערו אל-קצה החמשים אשר במחנה.
שופ	ז	12	ומדין ועמלק וכל-בני-קדם נפלים בעמק כארבה לרב ולגמליהם אין מספר כחול שעל-שפת הים לרב.
שופ	ז	13	ויבא גדעון והנה-איש מספר לרעהו חלום ויאמר הנה חלום חלמתי והנה צלול לחם שערים מתהפך במחנה מדין ויבא עד-האהל ויכהו ויפל ויהפכהו למעלה ונפל האהל.
שופ	ז	14	ויען רעהו ויאמר אין זאת בלתי אם-חרב גדעון בן-יואש איש ישראל נתן האלהים בידו את-מדין ואת-כל-המחנה.</P>
שופ	ז	15	ויהי כשמע גדעון את-מספר החלום ואת-שברו וישתחו וישב אל-מחנה ישראל ויאמר קומו כי-נתן יהוה בידכם את-מחנה מדין.
שופ	ז	16	ויחץ את-שלש-מאות האיש שלשה ראשים ויתן שופרות ביד-כלם וכדים רקים ולפדים בתוך הכדים.
שופ	ז	17	ויאמר אליהם ממני תראו וכן תעשו והנה אנכי בא בקצה המחנה והיה כאשר-אעשה כן תעשון.
שופ	ז	18	ותקעתי בשופר אנכי וכל-אשר אתי ותקעתם בשופרות גם-אתם סביבות כל-המחנה ואמרתם ליהוה ולגדעון.</P>
שופ	ז	19	ויבא גדעון ומאה-איש אשר-אתו בקצה המחנה ראש האשמרת התיכונה אך הקם הקימו את-השמרים ויתקעו בשופרות ונפוץ הכדים אשר בידם.
שופ	ז	20	ויתקעו שלשת הראשים בשופרות וישברו הכדים ויחזיקו ביד-שמאולם בלפדים וביד-ימינם השופרות לתקוע ויקראו חרב ליהוה ולגדעון.
שופ	ז	21	ויעמדו איש תחתיו סביב למחנה וירץ כל-המחנה ויריעו ויניסו.
שופ	ז	22	ויתקעו שלש-מאות השופרות וישם יהוה את חרב איש ברעהו ובכל-המחנה וינס המחנה עד-בית השטה צררתה עד שפת-אבל מחולה על-טבת.
שופ	ז	23	ויצעק איש-ישראל מנפתלי ומן-אשר ומן-כל-מנשה וירדפו אחרי מדין.
שופ	ז	24	ומלאכים שלח גדעון בכל-הר אפרים לאמר רדו לקראת מדין ולכדו להם את-המים עד בית ברה ואת-הירדן ויצעק כל-איש אפרים וילכדו את-המים עד בית ברה ואת-הירדן.
שופ	ז	25	וילכדו שני-שרי מדין את-ערב ואת-זאב ויהרגו את-עורב בצור-עורב ואת-זאב הרגו ביקב-זאב וירדפו אל-מדין וראש-ערב וזאב הביאו אל-גדעון מעבר לירדן.</P>
שופ	ח	1	ויאמרו אליו איש אפרים מה-הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה.
שופ	ח	2	ויאמר אליהם מה-עשיתי עתה ככם הלוא טוב עללות אפרים מבציר אביעזר.
שופ	ח	3	בידכם נתן אלהים את-שרי מדין את-ערב ואת-זאב ומה-יכלתי עשות ככם אז רפתה רוחם מעליו בדברו הדבר הזה.
שופ	ח	4	ויבא גדעון הירדנה עבר הוא ושלש-מאות האיש אשר אתו עיפים ורדפים.
שופ	ח	5	ויאמר לאנשי סכות תנו-נא ככרות לחם לעם אשר ברגלי כי-עיפים הם ואנכי רדף אחרי זבח וצלמנע מלכי מדין.
שופ	ח	6	ויאמר שרי סכות הכף זבח וצלמנע עתה בידך כי-נתן לצבאך לחם.
שופ	ח	7	ויאמר גדעון לכן בתת יהוה את-זבח ואת-צלמנע בידי ודשתי את-בשרכם את-קוצי המדבר ואת-הברקנים.
שופ	ח	8	ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות.
שופ	ח	9	ויאמר גם-לאנשי פנואל לאמר בשובי בשלום אתץ את-המגדל הזה.</P>
שופ	ח	10	וזבח וצלמנע בקרקר ומחניהם עמם כחמשת עשר אלף כל הנותרים מכל מחנה בני-קדם והנפלים מאה ועשרים אלף איש שלף חרב.
שופ	ח	11	ויעל גדעון דרך השכוני באהלים מקדם לנבח ויגבהה ויך את-המחנה והמחנה היה בטח.
שופ	ח	12	וינוסו זבח וצלמנע וירדף אחריהם וילכד את-שני מלכי מדין את-זבח ואת-צלמנע וכל-המחנה החריד.
שופ	ח	13	וישב גדעון בן-יואש מן-המלחמה מלמעלה החרס.
שופ	ח	14	וילכד-נער מאנשי סכות וישאלהו ויכתב אליו את-שרי סכות ואת-זקניה שבעים ושבעה איש.
שופ	ח	15	ויבא אל-אנשי סכות ויאמר הנה זבח וצלמנע אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם.
שופ	ח	16	ויקח את-זקני העיר ואת-קוצי המדבר ואת-הברקנים וידע בהם את אנשי סכות.
שופ	ח	17	ואת-מגדל פנואל נתץ ויהרג את-אנשי העיר.
שופ	ח	18	ויאמר אל-זבח ואל-צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך.
שופ	ח	19	ויאמר אחי בני-אמי הם חי-יהוה לו החיתם אותם לא הרגתי אתכם.
שופ	ח	20	ויאמר ליתר בכורו קום הרג אותם ולא-שלף הנער חרבו כי ירא כי עודנו נער.
שופ	ח	21	ויאמר זבח וצלמנע קום אתה ופגע-בנו כי כאיש גבורתו ויקם גדעון ויהרג את-זבח ואת-צלמנע ויקח את-השהרנים אשר בצוארי גמליהם.</P>
שופ	ח	22	ויאמרו איש-ישראל אל-גדעון משל-בנו גם-אתה גם-בנך גם בן-בנך כי הושעתנו מיד מדין.
שופ	ח	23	ויאמר אלהם גדעון לא-אמשל אני בכם ולא-ימשל בני בכם יהוה ימשל בכם.
שופ	ח	24	ויאמר אלהם גדעון אשאלה מכם שאלה ותנו-לי איש נזם שללו כי-נזמי זהב להם כי ישמעאלים הם.
שופ	ח	25	ויאמרו נתון נתן ויפרשו את-השמלה וישליכו שמה איש נזם שללו.
שופ	ח	26	ויהי משקל נזמי הזהב אשר שאל אלף ושבע-מאות זהב לבד מן-השהרנים והנטפות ובגדי הארגמן שעל מלכי מדין ולבד מן-הענקות אשר בצוארי גמליהם.
שופ	ח	27	ויעש אותו גדעון לאפוד ויצג אותו בעירו בעפרה ויזנו כל-ישראל אחריו שם ויהי לגדעון ולביתו למוקש.
שופ	ח	28	ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון.</P>
שופ	ח	29	וילך ירבעל בן-יואש וישב בביתו.
שופ	ח	30	ולגדעון היו שבעים בנים יצאי ירכו כי-נשים רבות היו לו.
שופ	ח	31	ופילגשו אשר בשכם ילדה-לו גם-היא בן וישם את-שמו אבימלך.
שופ	ח	32	וימת גדעון בן-יואש בשיבה טובה ויקבר בקבר יואש אביו בעפרה אבי העזרי.</P>
שופ	ח	33	ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים.
שופ	ח	34	ולא זכרו בני ישראל את-יהוה אלהיהם המציל אותם מיד כל-איביהם מסביב.
שופ	ח	35	ולא-עשו חסד עם-בית ירבעל גדעון ככל-הטובה אשר עשה עם-ישראל.</P>
שופ	ט	1	וילך אבימלך בן-ירבעל שכמה אל-אחי אמו וידבר אליהם ואל-כל-משפחת בית-אבי אמו לאמר.
שופ	ט	2	דברו-נא באזני כל-בעלי שכם מה-טוב לכם המשל בכם שבעים איש כל בני ירבעל אם-משל בכם איש אחד וזכרתם כי-עצמכם ובשרכם אני.
שופ	ט	3	וידברו אחי-אמו עליו באזני כל-בעלי שכם את כל-הדברים האלה ויט לבם אחרי אבימלך כי אמרו אחינו הוא.
שופ	ט	4	ויתנו-לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו.
שופ	ט	5	ויבא בית-אביו עפרתה ויהרג את-אחיו בני-ירבעל שבעים איש על-אבן אחת ויותר יותם בן-ירבעל הקטן כי נחבא.</P>
שופ	ט	6	ויאספו כל-בעלי שכם וכל-בית מלוא וילכו וימליכו את-אבימלך למלך עם-אלון מצב אשר בשכם.
שופ	ט	7	ויגדו ליותם וילך ויעמד בראש הר-גרזים וישא קולו ויקרא ויאמר להם שמעו אלי בעלי שכם וישמע אליכם אלהים.
שופ	ט	8	הלוך הלכו העצים למשח עליהם מלך ויאמרו לזית מלוכה עלינו.
שופ	ט	9	ויאמר להם הזית החדלתי את-דשני אשר-בי יכבדו אלהים ואנשים והלכתי לנוע על-העצים.
שופ	ט	10	ויאמרו העצים לתאנה לכי-את מלכי עלינו.
שופ	ט	11	ותאמר להם התאנה החדלתי את-מתקי ואת-תנובתי הטובה והלכתי לנוע על-העצים.
שופ	ט	12	ויאמרו העצים לגפן לכי-את מלוכי עלינו.
שופ	ט	13	ותאמר להם הגפן החדלתי את-תירושי המשמח אלהים ואנשים והלכתי לנוע על-העצים.
שופ	ט	14	ויאמרו כל-העצים אל-האטד לך אתה מלך-עלינו.
שופ	ט	15	ויאמר האטד אל-העצים אם באמת אתם משחים אתי למלך עליכם באו חסו בצלי ואם-אין תצא אש מן-האטד ותאכל את-ארזי הלבנון.
שופ	ט	16	ועתה אם-באמת ובתמים עשיתם ותמליכו את-אבימלך ואם-טובה עשיתם עם-ירבעל ועם-ביתו ואם-כגמול ידיו עשיתם לו.
שופ	ט	17	אשר-נלחם אבי עליכם וישלך את-נפשו מנגד ויצל אתכם מיד מדין.
שופ	ט	18	ואתם קמתם על-בית אבי היום ותהרגו את-בניו שבעים איש על-אבן אחת ותמליכו את-אבימלך בן-אמתו על-בעלי שכם כי אחיכם הוא.
שופ	ט	19	ואם-באמת ובתמים עשיתם עם-ירבעל ועם-ביתו היום הזה שמחו באבימלך וישמח גם-הוא בכם.
שופ	ט	20	ואם-אין תצא אש מאבימלך ותאכל את-בעלי שכם ואת-בית מלוא ותצא אש מבעלי שכם ומבית מלוא ותאכל את-אבימלך.
שופ	ט	21	וינס יותם ויברח וילך בארה וישב שם מפני אבימלך אחיו.</P>
שופ	ט	22	וישר אבימלך על-ישראל שלש שנים.
שופ	ט	23	וישלח אלהים רוח רעה בין אבימלך ובין בעלי שכם ויבגדו בעלי-שכם באבימלך.
שופ	ט	24	לבוא חמס שבעים בני-ירבעל ודמם לשום על-אבימלך אחיהם אשר הרג אותם ועל בעלי שכם אשר-חזקו את-ידיו להרג את-אחיו.
שופ	ט	25	וישימו לו בעלי שכם מארבים על ראשי ההרים ויגזלו את כל-אשר-יעבר עליהם בדרך ויגד לאבימלך.</P>
שופ	ט	26	ויבא געל בן-עבד ואחיו ויעברו בשכם ויבטחו-בו בעלי שכם.
שופ	ט	27	ויצאו השדה ויבצרו את-כרמיהם וידרכו ויעשו הלולים ויבאו בית אלהיהם ויאכלו וישתו ויקללו את-אבימלך.
שופ	ט	28	ויאמר געל בן-עבד מי-אבימלך ומי-שכם כי נעבדנו הלא בן-ירבעל וזבל פקידו עבדו את-אנשי חמור אבי שכם ומדוע נעבדנו אנחנו.
שופ	ט	29	ומי יתן את-העם הזה בידי ואסירה את-אבימלך ויאמר לאבימלך רבה צבאך וצאה.
שופ	ט	30	וישמע זבל שר-העיר את-דברי געל בן-עבד ויחר אפו.
שופ	ט	31	וישלח מלאכים אל-אבימלך בתרמה לאמר הנה געל בן-עבד ואחיו באים שכמה והנם צרים את-העיר עליך.
שופ	ט	32	ועתה קום לילה אתה והעם אשר-אתך וארב בשדה.
שופ	ט	33	והיה בבקר כזרח השמש תשכים ופשטת על-העיר והנה-הוא והעם אשר-אתו יצאים אליך ועשית לו כאשר תמצא ידך.
שופ	ט	34	ויקם אבימלך וכל-העם אשר-עמו לילה ויארבו על-שכם ארבעה ראשים.
שופ	ט	35	ויצא געל בן-עבד ויעמד פתח שער העיר ויקם אבימלך והעם אשר-אתו מן-המארב.
שופ	ט	36	וירא-געל את-העם ויאמר אל-זבל הנה-עם יורד מראשי ההרים ויאמר אליו זבל את צל ההרים אתה ראה כאנשים.
שופ	ט	37	ויסף עוד געל לדבר ויאמר הנה-עם יורדים מעם טבור הארץ וראש-אחד בא מדרך אלון מעוננים.
שופ	ט	38	ויאמר אליו זבל איה אפוא פיך אשר תאמר מי אבימלך כי נעבדנו הלא זה העם אשר מאסתה בו צא-נא עתה והלחם בו.
שופ	ט	39	ויצא געל לפני בעלי שכם וילחם באבימלך.
שופ	ט	40	וירדפהו אבימלך וינס מפניו ויפלו חללים רבים עד-פתח השער.
שופ	ט	41	וישב אבימלך בארומה ויגרש זבל את-געל ואת-אחיו משבת בשכם.</P>
שופ	ט	42	ויהי ממחרת ויצא העם השדה ויגדו לאבימלך.
שופ	ט	43	ויקח את-העם ויחצם לשלשה ראשים ויארב בשדה וירא והנה העם יצא מן-העיר ויקם עליהם ויכם.
שופ	ט	44	ואבימלך והראשים אשר עמו פשטו ויעמדו פתח שער העיר ושני הראשים פשטו על-כל-אשר בשדה ויכום.
שופ	ט	45	ואבימלך נלחם בעיר כל היום ההוא וילכד את-העיר ואת-העם אשר-בה הרג ויתץ את-העיר ויזרעה מלח.</P>
שופ	ט	46	וישמעו כל-בעלי מגדל-שכם ויבאו אל-צריח בית אל ברית.
שופ	ט	47	ויגד לאבימלך כי התקבצו כל-בעלי מגדל-שכם.
שופ	ט	48	ויעל אבימלך הר-צלמון הוא וכל-העם אשר-אתו ויקח אבימלך את-הקרדמות בידו ויכרת שוכת עצים וישאה וישם על-שכמו ויאמר אל-העם אשר-עמו מה ראיתם עשיתי מהרו עשו כמוני.
שופ	ט	49	ויכרתו גם-כל-העם איש שוכה וילכו אחרי אבימלך וישימו על-הצריח ויציתו עליהם את-הצריח באש וימתו גם כל-אנשי מגדל-שכם כאלף איש ואשה.</P>
שופ	ט	50	וילך אבימלך אל-תבץ ויחן בתבץ וילכדה.
שופ	ט	51	ומגדל-עז היה בתוך-העיר וינסו שמה כל-האנשים והנשים וכל בעלי העיר ויסגרו בעדם ויעלו על-גג המגדל.
שופ	ט	52	ויבא אבימלך עד-המגדל וילחם בו ויגש עד-פתח המגדל לשרפו באש.
שופ	ט	53	ותשלך אשה אחת פלח רכב על-ראש אבימלך ותרץ את-גלגלתו.
שופ	ט	54	ויקרא מהרה אל-הנער נשא כליו ויאמר לו שלף חרבך ומותתני פן-יאמרו לי אשה הרגתהו וידקרהו נערו וימת.
שופ	ט	55	ויראו איש-ישראל כי מת אבימלך וילכו איש למקמו.
שופ	ט	56	וישב אלהים את רעת אבימלך אשר עשה לאביו להרג את-שבעים אחיו.
שופ	ט	57	ואת כל-רעת אנשי שכם השיב אלהים בראשם ותבא אליהם קללת יותם בן-ירבעל.</P>
שופ	טו	1	ויהי מימים בימי קציר-חטים ויפקד שמשון את-אשתו בגדי עזים ויאמר אבאה אל-אשתי החדרה ולא-נתנו אביה לבוא.
שופ	טו	2	ויאמר אביה אמר אמרתי כי-שנא שנאתה ואתננה למרעך הלא אחתה הקטנה טובה ממנה תהי-נא לך תחתיה.
שופ	טו	3	ויאמר להם שמשון נקיתי הפעם מפלשתים כי-עשה אני עמם רעה.
שופ	טו	4	וילך שמשון וילכד שלש-מאות שועלים ויקח לפדים ויפן זנב אל-זנב וישם לפיד אחד בין-שני הזנבות בתוך.
שופ	טו	5	ויבער-אש בלפידים וישלח בקמות פלשתים ויבער מגדיש ועד-קמה ועד-כרם זית.
שופ	טו	6	ויאמרו פלשתים מי עשה זאת ויאמרו שמשון חתן התמני כי לקח את-אשתו ויתנה למרעהו ויעלו פלשתים וישרפו אותה ואת-אביה באש.
שופ	טו	7	ויאמר להם שמשון אם-תעשון כזאת כי אם-נקמתי בכם ואחר אחדל.
שופ	טו	8	ויך אותם שוק על-ירך מכה גדולה וירד וישב בסעיף סלע עיטם.</P>
שופ	טו	9	ויעלו פלשתים ויחנו ביהודה וינטשו בלחי.
שופ	טו	10	ויאמרו איש יהודה למה עליתם עלינו ויאמרו לאסור את-שמשון עלינו לעשות לו כאשר עשה לנו.
שופ	טו	11	וירדו שלשת אלפים איש מיהודה אל-סעיף סלע עיטם ויאמרו לשמשון הלא ידעת כי-משלים בנו פלשתים ומה-זאת עשית לנו ויאמר להם כאשר עשו לי כן עשיתי להם.
שופ	טו	12	ויאמרו לו לאסרך ירדנו לתתך ביד-פלשתים ויאמר להם שמשון השבעו לי פן-תפגעון בי אתם.
שופ	טו	13	ויאמרו לו לאמר לא כי-אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן-הסלע.
שופ	טו	14	הוא-בא עד-לחי ופלשתים הריעו לקראתו ותצלח עליו רוח יהוה ותהיינה העבתים אשר על-זרועותיו כפשתים אשר בערו באש וימסו אסוריו מעל ידיו.
שופ	טו	15	וימצא לחי-חמור טריה וישלח ידו ויקחה ויך-בה אלף איש.
שופ	טו	16	ויאמר שמשון בלחי החמור חמור חמרתים בלחי החמור הכיתי אלף איש.
שופ	טו	17	ויהי ככלתו לדבר וישלך הלחי מידו ויקרא למקום ההוא רמת לחי.
שופ	טו	18	ויצמא מאד ויקרא אל-יהוה ויאמר אתה נתת ביד-עבדך את-התשועה הגדלה הזאת ועתה אמות בצמא ונפלתי ביד הערלים.
שופ	טו	19	ויבקע אלהים את-המכתש אשר-בלחי ויצאו ממנו מים וישת ותשב רוחו ויחי על-כן קרא שמה עין הקורא אשר בלחי עד היום הזה.
שופ	טו	20	וישפט את-ישראל בימי פלשתים עשרים שנה.</P>
שופ	טז	1	וילך שמשון עזתה וירא-שם אשה זונה ויבא אליה.
שופ	טז	2	לעזתים לאמר בא שמשון הנה ויסבו ויארבו-לו כל-הלילה בשער העיר ויתחרשו כל-הלילה לאמר עד-אור הבקר והרגנהו.
שופ	טז	3	וישכב שמשון עד-חצי הלילה ויקם בחצי הלילה ויאחז בדלתות שער-העיר ובשתי המזוזות ויסעם עם-הבריח וישם על-כתפיו ויעלם אל-ראש ההר אשר על-פני חברון.</P>
שופ	טז	4	ויהי אחרי-כן ויאהב אשה בנחל שרק ושמה דלילה.
שופ	טז	5	ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנהו לענתו ואנחנו נתן-לך איש אלף ומאה כסף.
שופ	טז	6	ותאמר דלילה אל-שמשון הגידה-נא לי במה כחך גדול ובמה תאסר לענותך.
שופ	טז	7	ויאמר אליה שמשון אם-יאסרני בשבעה יתרים לחים אשר לא-חרבו וחליתי והייתי כאחד האדם.
שופ	טז	8	ויעלו-לה סרני פלשתים שבעה יתרים לחים אשר לא-חרבו ותאסרהו בהם.
שופ	טז	9	והארב ישב לה בחדר ותאמר אליו פלשתים עליך שמשון וינתק את-היתרים כאשר ינתק פתיל-הנערת בהריחו אש ולא נודע כחו.
שופ	טז	10	ותאמר דלילה אל-שמשון הנה התלת בי ותדבר אלי כזבים עתה הגידה-נא לי במה תאסר.
שופ	טז	11	ויאמר אליה אם-אסור יאסרוני בעבתים חדשים אשר לא-נעשה בהם מלאכה וחליתי והייתי כאחד האדם.
שופ	טז	12	ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט.
שופ	טז	13	ותאמר דלילה אל-שמשון עד-הנה התלת בי ותדבר אלי כזבים הגידה לי במה תאסר ויאמר אליה אם-תארגי את-שבע מחלפות ראשי עם-המסכת.
שופ	טז	14	ותתקע ביתד ותאמר אליו פלשתים עליך שמשון וייקץ משנתו ויסע את-היתד הארג ואת-המסכת.
שופ	טז	15	ותאמר אליו איך תאמר אהבתיך ולבך אין אתי זה שלש פעמים התלת בי ולא-הגדת לי במה כחך גדול.
שופ	טז	16	ויהי כי-הציקה לו בדבריה כל-הימים ותאלצהו ותקצר נפשו למות.
שופ	טז	17	ויגד-לה את-כל-לבו ויאמר לה מורה לא-עלה על-ראשי כי-נזיר אלהים אני מבטן אמי אם-גלחתי וסר ממני כחי וחליתי והייתי ככל-האדם.
שופ	טז	18	ותרא דלילה כי-הגיד לה את-כל-לבו ותשלח ותקרא לסרני פלשתים לאמר עלו הפעם כי-הגיד לה את-כל-לבו ועלו אליה סרני פלשתים ויעלו הכסף בידם.
שופ	טז	19	ותישנהו על-ברכיה ותקרא לאיש ותגלח את-שבע מחלפות ראשו ותחל לענותו ויסר כחו מעליו.
שופ	טז	20	ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו.
שופ	טז	21	ויאחזוהו פלשתים וינקרו את-עיניו ויורידו אותו עזתה ויאסרוהו בנחשתים ויהי טוחן בבית האסירים.
שופ	טז	22	ויחל שער-ראשו לצמח כאשר גלח.</P>
שופ	טז	23	וסרני פלשתים נאספו לזבח זבח-גדול לדגון אלהיהם ולשמחה ויאמרו נתן אלהינו בידנו את שמשון אויבינו.
שופ	טז	24	ויראו אתו העם ויהללו את-אלהיהם כי אמרו נתן אלהינו בידנו את-אויבנו ואת מחריב ארצנו ואשר הרבה את-חללינו.
שופ	טז	25	ויהי כי טוב לבם ויאמרו קראו לשמשון וישחק-לנו ויקראו לשמשון מבית האסירים ויצחק לפניהם ויעמידו אותו בין העמודים.
שופ	טז	26	ויאמר שמשון אל-הנער המחזיק בידו הניחה אותי והימשני את-העמדים אשר הבית נכון עליהם ואשען עליהם.
שופ	טז	27	והבית מלא האנשים והנשים ושמה כל סרני פלשתים ועל-הגג כשלשת אלפים איש ואשה הראים בשחוק שמשון.
שופ	טז	28	ויקרא שמשון אל-יהוה ויאמר אדני יהוה זכרני נא וחזקני נא אך הפעם הזה האלהים ואנקמה נקם-אחת משתי עיני מפלשתים.
שופ	טז	29	וילפת שמשון את-שני עמודי התוך אשר הבית נכון עליהם ויסמך עליהם אחד בימינו ואחד בשמאלו.
שופ	טז	30	ויאמר שמשון תמות נפשי עם-פלשתים ויט בכח ויפל הבית על-הסרנים ועל-כל-העם אשר-בו ויהיו המתים אשר המית במותו רבים מאשר המית בחייו.
שופ	טז	31	וירדו אחיו וכל-בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את-ישראל עשרים שנה.</P>
שופ	י	1	ויקם אחרי אבימלך להושיע את-ישראל תולע בן-פואה בן-דודו איש יששכר והוא-ישב בשמיר בהר אפרים.
שופ	י	2	וישפט את-ישראל עשרים ושלש שנה וימת ויקבר בשמיר.</P>
שופ	י	3	ויקם אחריו יאיר הגלעדי וישפט את-ישראל עשרים ושתים שנה.
שופ	י	4	ויהי-לו שלשים בנים רכבים על-שלשים עירים ושלשים עירים להם להם יקראו חות יאיר עד היום הזה אשר בארץ הגלעד.
שופ	י	5	וימת יאיר ויקבר בקמון.</P>
שופ	י	6	ויספו בני ישראל לעשות הרע בעיני יהוה ויעבדו את-הבעלים ואת-העשתרות ואת-אלהי ארם ואת-אלהי צידון ואת אלהי מואב ואת אלהי בני-עמון ואת אלהי פלשתים ויעזבו את-יהוה ולא עבדוהו.
שופ	י	7	ויחר-אף יהוה בישראל וימכרם ביד-פלשתים וביד בני עמון.
שופ	י	8	וירעצו וירצצו את-בני ישראל בשנה ההיא שמנה עשרה שנה את-כל-בני ישראל אשר בעבר הירדן בארץ האמרי אשר בגלעד.
שופ	י	9	ויעברו בני-עמון את-הירדן להלחם גם-ביהודה ובבנימין ובבית אפרים ותצר לישראל מאד.
שופ	י	10	ויזעקו בני ישראל אל-יהוה לאמר חטאנו לך וכי עזבנו את-אלהינו ונעבד את-הבעלים.</P>
שופ	י	11	ויאמר יהוה אל-בני ישראל הלא ממצרים ומן-האמרי ומן-בני עמון ומן-פלשתים.
שופ	י	12	וצידונים ועמלק ומעון לחצו אתכם ותצעקו אלי ואושיעה אתכם מידם.
שופ	י	13	ואתם עזבתם אותי ותעבדו אלהים אחרים לכן לא-אוסיף להושיע אתכם.
שופ	י	14	לכו וזעקו אל-האלהים אשר בחרתם בם המה יושיעו לכם בעת צרתכם.
שופ	י	15	ויאמרו בני-ישראל אל-יהוה חטאנו עשה-אתה לנו ככל-הטוב בעיניך אך הצילנו נא היום הזה.
שופ	י	16	ויסירו את-אלהי הנכר מקרבם ויעבדו את-יהוה ותקצר נפשו בעמל ישראל.</P>
שופ	י	17	ויצעקו בני עמון ויחנו בגלעד ויאספו בני ישראל ויחנו במצפה.
שופ	י	18	ויאמרו העם שרי גלעד איש אל-רעהו מי האיש אשר יחל להלחם בבני עמון יהיה לראש לכל ישבי גלעד.</P>
שופ	יא	1	ויפתח הגלעדי היה גבור חיל והוא בן-אשה זונה ויולד גלעד את-יפתח.
שופ	יא	2	ותלד אשת-גלעד לו בנים ויגדלו בני-האשה ויגרשו את-יפתח ויאמרו לו לא-תנחל בבית-אבינו כי בן-אשה אחרת אתה.
שופ	יא	3	ויברח יפתח מפני אחיו וישב בארץ טוב ויתלקטו אל-יפתח אנשים ריקים ויצאו עמו.</P>
שופ	יא	4	ויהי מימים וילחמו בני-עמון עם-ישראל.
שופ	יא	5	ויהי כאשר-נלחמו בני-עמון עם-ישראל וילכו זקני גלעד לקחת את-יפתח מארץ טוב.
שופ	יא	6	ויאמרו ליפתח לכה והייתה לנו לקצין ונלחמה בבני עמון.
שופ	יא	7	ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם.
שופ	יא	8	ויאמרו זקני גלעד אל-יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד.
שופ	יא	9	ויאמר יפתח אל-זקני גלעד אם-משיבים אתם אותי להלחם בבני עמון ונתן יהוה אותם לפני אנכי אהיה לכם לראש.
שופ	יא	10	ויאמרו זקני-גלעד אל-יפתח יהוה יהיה שמע בינותינו אם-לא כדברך כן נעשה.
שופ	יא	11	וילך יפתח עם-זקני גלעד וישימו העם אותו עליהם לראש ולקצין וידבר יפתח את-כל-דבריו לפני יהוה במצפה.</P>
שופ	יא	12	וישלח יפתח מלאכים אל-מלך בני-עמון לאמר מה-לי ולך כי-באת אלי להלחם בארצי.
שופ	יא	13	ויאמר מלך בני-עמון אל-מלאכי יפתח כי-לקח ישראל את-ארצי בעלותו ממצרים מארנון ועד-היבק ועד-הירדן ועתה השיבה אתהן בשלום.
שופ	יא	14	ויוסף עוד יפתח וישלח מלאכים אל-מלך בני עמון.
שופ	יא	15	ויאמר לו כה אמר יפתח לא-לקח ישראל את-ארץ מואב ואת-ארץ בני עמון.
שופ	יא	16	כי בעלותם ממצרים וילך ישראל במדבר עד-ים-סוף ויבא קדשה.
שופ	יא	17	וישלח ישראל מלאכים אל-מלך אדום לאמר אעברה-נא בארצך ולא שמע מלך אדום וגם אל-מלך מואב שלח ולא אבה וישב ישראל בקדש.
שופ	יא	18	וילך במדבר ויסב את-ארץ אדום ואת-ארץ מואב ויבא ממזרח-שמש לארץ מואב ויחנון בעבר ארנון ולא-באו בגבול מואב כי ארנון גבול מואב.
שופ	יא	19	וישלח ישראל מלאכים אל-סיחון מלך-האמרי מלך חשבון ויאמר לו ישראל נעברה-נא בארצך עד-מקומי.
שופ	יא	20	ולא-האמין סיחון את-ישראל עבר בגבלו ויאסף סיחון את-כל-עמו ויחנו ביהצה וילחם עם-ישראל.
שופ	יא	21	ויתן יהוה אלהי-ישראל את-סיחון ואת-כל-עמו ביד ישראל ויכום ויירש ישראל את כל-ארץ האמרי יושב הארץ ההיא.
שופ	יא	22	ויירשו את כל-גבול האמרי מארנון ועד-היבק ומן-המדבר ועד-הירדן.
שופ	יא	23	ועתה יהוה אלהי ישראל הוריש את-האמרי מפני עמו ישראל ואתה תירשנו.
שופ	יא	24	הלא את אשר יורישך כמוש אלהיך אותו תירש ואת כל-אשר הוריש יהוה אלהינו מפנינו אותו נירש.
שופ	יא	25	ועתה הטוב טוב אתה מבלק בן-צפור מלך מואב הרוב רב עם-ישראל אם-נלחם נלחם בם.
שופ	יא	26	בשבת ישראל בחשבון ובבנותיה ובערעור ובבנותיה ובכל-הערים אשר על-ידי ארנון שלש מאות שנה ומדוע לא-הצלתם בעת ההיא.
שופ	יא	27	ואנכי לא-חטאתי לך ואתה עשה אתי רעה להלחם בי ישפט יהוה השפט היום בין בני ישראל ובין בני עמון.
שופ	יא	28	ולא שמע מלך בני עמון אל-דברי יפתח אשר שלח אליו.</P>
שופ	יא	29	ותהי על-יפתח רוח יהוה ויעבר את-הגלעד ואת-מנשה ויעבר את-מצפה גלעד וממצפה גלעד עבר בני עמון.
שופ	יא	30	וידר יפתח נדר ליהוה ויאמר אם-נתון תתן את-בני עמון בידי.
שופ	יא	31	והיה היוצא אשר יצא מדלתי ביתי לקראתי בשובי בשלום מבני עמון והיה ליהוה והעליתהו עולה.</P>
שופ	יא	32	ויעבר יפתח אל-בני עמון להלחם בם ויתנם יהוה בידו.
שופ	יא	33	ויכם מערוער ועד-בואך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל.</P>
שופ	יא	34	ויבא יפתח המצפה אל-ביתו והנה בתו יצאת לקראתו בתפים ובמחלות ורק היא יחידה אין-לו ממנו בן או-בת.
שופ	יא	35	ויהי כראותו אותה ויקרע את-בגדיו ויאמר אהה בתי הכרע הכרעתני ואת היית בעכרי ואנכי פציתי-פי אל-יהוה ולא אוכל לשוב.
שופ	יא	36	ותאמר אליו אבי פציתה את-פיך אל-יהוה עשה לי כאשר יצא מפיך אחרי אשר עשה לך יהוה נקמות מאיביך מבני עמון.
שופ	יא	37	ותאמר אל-אביה יעשה לי הדבר הזה הרפה ממני שנים חדשים ואלכה וירדתי על-ההרים ואבכה על-בתולי אנכי ורעיתי.
שופ	יא	38	ויאמר לכי וישלח אותה שני חדשים ותלך היא ורעותיה ותבך על-בתוליה על-ההרים.
שופ	יא	39	ויהי מקץ שנים חדשים ותשב אל-אביה ויעש לה את-נדרו אשר נדר והיא לא-ידעה איש ותהי-חק בישראל.
שופ	יא	40	מימים ימימה תלכנה בנות ישראל לתנות לבת-יפתח הגלעדי ארבעת ימים בשנה.</P>
שופ	יב	1	ויצעק איש אפרים ויעבר צפונה ויאמרו ליפתח מדוע עברת להלחם בבני-עמון ולנו לא קראת ללכת עמך ביתך נשרף עליך באש.
שופ	יב	2	ויאמר יפתח אליהם איש ריב הייתי אני ועמי ובני-עמון מאד ואזעק אתכם ולא-הושעתם אותי מידם.
שופ	יב	3	ואראה כי-אינך מושיע ואשימה נפשי בכפי ואעברה אל-בני עמון ויתנם יהוה בידי ולמה עליתם אלי היום הזה להלחם בי.
שופ	יב	4	ויקבץ יפתח את-כל-אנשי גלעד וילחם את-אפרים ויכו אנשי גלעד את-אפרים כי אמרו פליטי אפרים אתם גלעד בתוך אפרים בתוך מנשה.
שופ	יב	5	וילכד גלעד את-מעברות הירדן לאפרים והיה כי יאמרו פליטי אפרים אעברה ויאמרו לו אנשי-גלעד האפרתי אתה ויאמר לא.
שופ	יב	6	ויאמרו לו אמר-נא שבלת ויאמר סבלת ולא יכין לדבר כן ויאחזו אותו וישחטוהו אל-מעברות הירדן ויפל בעת ההיא מאפרים ארבעים ושנים אלף.
שופ	יב	7	וישפט יפתח את-ישראל שש שנים וימת יפתח הגלעדי ויקבר בערי גלעד.</P>
שופ	יב	8	וישפט אחריו את-ישראל אבצן מבית לחם.
שופ	יב	9	ויהי-לו שלשים בנים ושלשים בנות שלח החוצה ושלשים בנות הביא לבניו מן-החוץ וישפט את-ישראל שבע שנים.
שופ	יב	10	וימת אבצן ויקבר בבית לחם.</P>
שופ	יב	11	וישפט אחריו את-ישראל אילון הזבולני וישפט את-ישראל עשר שנים.
שופ	יב	12	וימת אלון הזבולני ויקבר באילון בארץ זבולן.</P>
שופ	יב	13	וישפט אחריו את-ישראל עבדון בן-הלל הפרעתוני.
שופ	יב	14	ויהי-לו ארבעים בנים ושלשים בני בנים רכבים על-שבעים עירם וישפט את-ישראל שמנה שנים.
שופ	יב	15	וימת עבדון בן-הלל הפרעתוני ויקבר בפרעתון בארץ אפרים בהר העמלקי.</P>
שופ	יג	1	ויספו בני ישראל לעשות הרע בעיני יהוה ויתנם יהוה ביד-פלשתים ארבעים שנה.</P>
שופ	יג	2	ויהי איש אחד מצרעה ממשפחת הדני ושמו מנוח ואשתו עקרה ולא ילדה.
שופ	יג	3	וירא מלאך-יהוה אל-האשה ויאמר אליה הנה-נא את-עקרה ולא ילדת והרית וילדת בן.
שופ	יג	4	ועתה השמרי נא ואל-תשתי יין ושכר ואל-תאכלי כל-טמא.
שופ	יג	5	כי הנך הרה וילדת בן ומורה לא-יעלה על-ראשו כי-נזיר אלהים יהיה הנער מן-הבטן והוא יחל להושיע את-ישראל מיד פלשתים.
שופ	יג	6	ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי-מזה הוא ואת-שמו לא-הגיד לי.
שופ	יג	7	ויאמר לי הנך הרה וילדת בן ועתה אל-תשתי יין ושכר ואל-תאכלי כל-טמאה כי-נזיר אלהים יהיה הנער מן-הבטן עד-יום מותו.</P>
שופ	יג	8	ויעתר מנוח אל-יהוה ויאמר בי אדוני איש האלהים אשר שלחת יבוא-נא עוד אלינו ויורנו מה-נעשה לנער היולד.
שופ	יג	9	וישמע האלהים בקול מנוח ויבא מלאך האלהים עוד אל-האשה והיא יושבת בשדה ומנוח אישה אין עמה.
שופ	יג	10	ותמהר האשה ותרץ ותגד לאישה ותאמר אליו הנה נראה אלי האיש אשר-בא ביום אלי.
שופ	יג	11	ויקם וילך מנוח אחרי אשתו ויבא אל-האיש ויאמר לו האתה האיש אשר-דברת אל-האשה ויאמר אני.
שופ	יג	12	ויאמר מנוח עתה יבא דבריך מה-יהיה משפט-הנער ומעשהו.
שופ	יג	13	ויאמר מלאך יהוה אל-מנוח מכל אשר-אמרתי אל-האשה תשמר.
שופ	יג	14	מכל אשר-יצא מגפן היין לא תאכל ויין ושכר אל-תשת וכל-טמאה אל-תאכל כל אשר-צויתיה תשמר.</P>
שופ	יג	15	ויאמר מנוח אל-מלאך יהוה נעצרה-נא אותך ונעשה לפניך גדי עזים.
שופ	יג	16	ויאמר מלאך יהוה אל-מנוח אם-תעצרני לא-אכל בלחמך ואם-תעשה עלה ליהוה תעלנה כי לא-ידע מנוח כי-מלאך יהוה הוא.
שופ	יג	17	ויאמר מנוח אל-מלאך יהוה מי שמך כי-יבא דבריך וכבדנוך.
שופ	יג	18	ויאמר לו מלאך יהוה למה זה תשאל לשמי והוא-פלאי.</P>
שופ	יג	19	ויקח מנוח את-גדי העזים ואת-המנחה ויעל על-הצור ליהוה ומפלא לעשות ומנוח ואשתו ראים.
שופ	יג	20	ויהי בעלות הלהב מעל המזבח השמימה ויעל מלאך-יהוה בלהב המזבח ומנוח ואשתו ראים ויפלו על-פניהם ארצה.
שופ	יג	21	ולא-יסף עוד מלאך יהוה להראה אל-מנוח ואל-אשתו אז ידע מנוח כי-מלאך יהוה הוא.
שופ	יג	22	ויאמר מנוח אל-אשתו מות נמות כי אלהים ראינו.
שופ	יג	23	ותאמר לו אשתו לו חפץ יהוה להמיתנו לא-לקח מידנו עלה ומנחה ולא הראנו את-כל-אלה וכעת לא השמיענו כזאת.
שופ	יג	24	ותלד האשה בן ותקרא את-שמו שמשון ויגדל הנער ויברכהו יהוה.
שופ	יג	25	ותחל רוח יהוה לפעמו במחנה-דן בין צרעה ובין אשתאל.</P>
שופ	יד	1	וירד שמשון תמנתה וירא אשה בתמנתה מבנות פלשתים.
שופ	יד	2	ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו-אותה לי לאשה.
שופ	יד	3	ויאמר לו אביו ואמו האין בבנות אחיך ובכל-עמי אשה כי-אתה הולך לקחת אשה מפלשתים הערלים ויאמר שמשון אל-אביו אותה קח-לי כי-היא ישרה בעיני.
שופ	יד	4	ואביו ואמו לא ידעו כי מיהוה היא כי-תאנה הוא-מבקש מפלשתים ובעת ההיא פלשתים משלים בישראל.
שופ	יד	5	וירד שמשון ואביו ואמו תמנתה ויבאו עד-כרמי תמנתה והנה כפיר אריות שאג לקראתו.
שופ	יד	6	ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה.
שופ	יד	7	וירד וידבר לאשה ותישר בעיני שמשון.
שופ	יד	8	וישב מימים לקחתה ויסר לראות את מפלת האריה והנה עדת דבורים בגוית האריה ודבש.
שופ	יד	9	וירדהו אל-כפיו וילך הלוך ואכל וילך אל-אביו ואל-אמו ויתן להם ויאכלו ולא-הגיד להם כי מגוית האריה רדה הדבש.
שופ	יד	10	וירד אביהו אל-האשה ויעש שם שמשון משתה כי כן יעשו הבחורים.
שופ	יד	11	ויהי כראותם אותו ויקחו שלשים מרעים ויהיו אתו.
שופ	יד	12	ויאמר להם שמשון אחודה-נא לכם חידה אם-הגד תגידו אותה לי שבעת ימי המשתה ומצאתם ונתתי לכם שלשים סדינים ושלשים חלפת בגדים.
שופ	יד	13	ואם-לא תוכלו להגיד לי ונתתם אתם לי שלשים סדינים ושלשים חליפות בגדים ויאמרו לו חודה חידתך ונשמענה.
שופ	יד	14	ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים.
שופ	יד	15	ויהי ביום השביעי ויאמרו לאשת-שמשון פתי את-אישך ויגד-לנו את-החידה פן-נשרף אותך ואת-בית אביך באש הלירשנו קראתם לנו הלא.
שופ	יד	16	ותבך אשת שמשון עליו ותאמר רק-שנאתני ולא אהבתני החידה חדת לבני עמי ולי לא הגדתה ויאמר לה הנה לאבי ולאמי לא הגדתי ולך אגיד.
שופ	יד	17	ותבך עליו שבעת הימים אשר-היה להם המשתה ויהי ביום השביעי ויגד-לה כי הציקתהו ותגד החידה לבני עמה.
שופ	יד	18	ויאמרו לו אנשי העיר ביום השביעי בטרם יבא החרסה מה-מתוק מדבש ומה עז מארי ויאמר להם לולא חרשתם בעגלתי לא מצאתם חידתי.
שופ	יד	19	ותצלח עליו רוח יהוה וירד אשקלון ויך מהם שלשים איש ויקח את-חליצותם ויתן החליפות למגידי החידה ויחר אפו ויעל בית אביהו.
שופ	יד	20	ותהי אשת שמשון למרעהו אשר רעה לו.</P>
שופ	יז	1	ויהי-איש מהר-אפרים ושמו מיכיהו.
שופ	יז	2	ויאמר לאמו אלף ומאה הכסף אשר לקח-לך ואתי אלית וגם אמרת באזני הנה-הכסף אתי אני לקחתיו ותאמר אמו ברוך בני ליהוה.
שופ	יז	3	וישב את-אלף-ומאה הכסף לאמו ותאמר אמו הקדש הקדשתי את-הכסף ליהוה מידי לבני לעשות פסל ומסכה ועתה אשיבנו לך.
שופ	יז	4	וישב את-הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו.
שופ	יז	5	והאיש מיכה לו בית אלהים ויעש אפוד ותרפים וימלא את-יד אחד מבניו ויהי-לו לכהן.
שופ	יז	6	בימים ההם אין מלך בישראל איש הישר בעיניו יעשה.</P>
שופ	יז	7	ויהי-נער מבית לחם יהודה ממשפחת יהודה והוא לוי והוא גר-שם.
שופ	יז	8	וילך האיש מהעיר מבית לחם יהודה לגור באשר ימצא ויבא הר-אפרים עד-בית מיכה לעשות דרכו.
שופ	יז	9	ויאמר-לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא.
שופ	יז	10	ויאמר לו מיכה שבה עמדי והיה-לי לאב ולכהן ואנכי אתן-לך עשרת כסף לימים וערך בגדים ומחיתך וילך הלוי.
שופ	יז	11	ויואל הלוי לשבת את-האיש ויהי הנער לו כאחד מבניו.
שופ	יז	12	וימלא מיכה את-יד הלוי ויהי-לו הנער לכהן ויהי בבית מיכה.
שופ	יז	13	ויאמר מיכה עתה ידעתי כי-ייטיב יהוה לי כי היה-לי הלוי לכהן.</P>
שופ	יח	1	בימים ההם אין מלך בישראל ובימים ההם שבט הדני מבקש-לו נחלה לשבת כי לא-נפלה לו עד-היום ההוא בתוך-שבטי ישראל בנחלה.</P>
שופ	יח	2	וישלחו בני-דן ממשפחתם חמשה אנשים מקצותם אנשים בני-חיל מצרעה ומאשתאל לרגל את-הארץ ולחקרה ויאמרו אלהם לכו חקרו את-הארץ ויבאו הר-אפרים עד-בית מיכה וילינו שם.
שופ	יח	3	המה עם-בית מיכה והמה הכירו את-קול הנער הלוי ויסורו שם ויאמרו לו מי-הביאך הלם ומה-אתה עשה בזה ומה-לך פה.
שופ	יח	4	ויאמר אלהם כזה וכזה עשה לי מיכה וישכרני ואהי-לו לכהן.
שופ	יח	5	ויאמרו לו שאל-נא באלהים ונדעה התצליח דרכנו אשר אנחנו הלכים עליה.
שופ	יח	6	ויאמר להם הכהן לכו לשלום נכח יהוה דרככם אשר תלכו-בה.</P>
שופ	יח	7	וילכו חמשת האנשים ויבאו לישה ויראו את-העם אשר-בקרבה יושבת-לבטח כמשפט צדנים שקט ובטח ואין-מכלים דבר בארץ יורש עצר ורחקים המה מצדנים ודבר אין-להם עם-אדם.
שופ	יח	8	ויבאו אל-אחיהם צרעה ואשתאל ויאמרו להם אחיהם מה אתם.
שופ	יח	9	ויאמרו קומה ונעלה עליהם כי ראינו את-הארץ והנה טובה מאד ואתם מחשים אל-תעצלו ללכת לבא לרשת את-הארץ.
שופ	יח	10	כבאכם תבאו אל-עם בטח והארץ רחבת ידים כי-נתנה אלהים בידכם מקום אשר אין-שם מחסור כל-דבר אשר בארץ.
שופ	יח	11	ויסעו משם ממשפחת הדני מצרעה ומאשתאל שש-מאות איש חגור כלי מלחמה.
שופ	יח	12	ויעלו ויחנו בקרית יערים ביהודה על-כן קראו למקום ההוא מחנה-דן עד היום הזה הנה אחרי קרית יערים.
שופ	יח	13	ויעברו משם הר-אפרים ויבאו עד-בית מיכה.
שופ	יח	14	ויענו חמשת האנשים ההלכים לרגל את-הארץ ליש ויאמרו אל-אחיהם הידעתם כי יש בבתים האלה אפוד ותרפים ופסל ומסכה ועתה דעו מה-תעשו.
שופ	יח	15	ויסורו שמה ויבאו אל-בית-הנער הלוי בית מיכה וישאלו-לו לשלום.
שופ	יח	16	ושש-מאות איש חגורים כלי מלחמתם נצבים פתח השער אשר מבני-דן.
שופ	יח	17	ויעלו חמשת האנשים ההלכים לרגל את-הארץ באו שמה לקחו את-הפסל ואת-האפוד ואת-התרפים ואת-המסכה והכהן נצב פתח השער ושש-מאות האיש החגור כלי המלחמה.
שופ	יח	18	ואלה באו בית מיכה ויקחו את-פסל האפוד ואת-התרפים ואת-המסכה ויאמר אליהם הכהן מה אתם עשים.
שופ	יח	19	ויאמרו לו החרש שים-ידך על-פיך ולך עמנו והיה-לנו לאב ולכהן הטוב היותך כהן לבית איש אחד או היותך כהן לשבט ולמשפחה בישראל.
שופ	יח	20	וייטב לב הכהן ויקח את-האפוד ואת-התרפים ואת-הפסל ויבא בקרב העם.
שופ	יח	21	ויפנו וילכו וישימו את-הטף ואת-המקנה ואת-הכבודה לפניהם.
שופ	יח	22	המה הרחיקו מבית מיכה והאנשים אשר בבתים אשר עם-בית מיכה נזעקו וידביקו את-בני-דן.
שופ	יח	23	ויקראו אל-בני-דן ויסבו פניהם ויאמרו למיכה מה-לך כי נזעקת.
שופ	יח	24	ויאמר את-אלהי אשר-עשיתי לקחתם ואת-הכהן ותלכו ומה-לי עוד ומה-זה תאמרו אלי מה-לך.
שופ	יח	25	ויאמרו אליו בני-דן אל-תשמע קולך עמנו פן-יפגעו בכם אנשים מרי נפש ואספתה נפשך ונפש ביתך.
שופ	יח	26	וילכו בני-דן לדרכם וירא מיכה כי-חזקים המה ממנו ויפן וישב אל-ביתו.
שופ	יח	27	והמה לקחו את אשר-עשה מיכה ואת-הכהן אשר היה-לו ויבאו על-ליש על-עם שקט ובטח ויכו אותם לפי-חרב ואת-העיר שרפו באש.
שופ	יח	28	ואין מציל כי רחוקה-היא מצידון ודבר אין-להם עם-אדם והיא בעמק אשר לבית-רחוב ויבנו את-העיר וישבו בה.
שופ	יח	29	ויקראו שם-העיר דן בשם דן אביהם אשר יולד לישראל ואולם ליש שם-העיר לראשנה.
שופ	יח	30	ויקימו להם בני-דן את-הפסל ויהונתן בן-גרשם בן-מנשה הוא ובניו היו כהנים לשבט הדני עד-יום גלות הארץ.
שופ	יח	31	וישימו להם את-פסל מיכה אשר עשה כל-ימי היות בית-האלהים בשלה.</P>
שופ	יט	1	ויהי בימים ההם ומלך אין בישראל ויהי איש לוי גר בירכתי הר-אפרים ויקח-לו אשה פילגש מבית לחם יהודה.
שופ	יט	2	ותזנה עליו פילגשו ותלך מאתו אל-בית אביה אל-בית לחם יהודה ותהי-שם ימים ארבעה חדשים.
שופ	יט	3	ויקם אישה וילך אחריה לדבר על-לבה להשיבו ונערו עמו וצמד חמרים ותביאהו בית אביה ויראהו אבי הנערה וישמח לקראתו.
שופ	יט	4	ויחזק-בו חתנו אבי הנערה וישב אתו שלשת ימים ויאכלו וישתו וילינו שם.
שופ	יט	5	ויהי ביום הרביעי וישכימו בבקר ויקם ללכת ויאמר אבי הנערה אל-חתנו סעד לבך פת-לחם ואחר תלכו.
שופ	יט	6	וישבו ויאכלו שניהם יחדו וישתו ויאמר אבי הנערה אל-האיש הואל-נא ולין ויטב לבך.
שופ	יט	7	ויקם האיש ללכת ויפצר-בו חתנו וישב וילן שם.
שופ	יט	8	וישכם בבקר ביום החמישי ללכת ויאמר אבי הנערה סעד-נא לבבך והתמהמהו עד-נטות היום ויאכלו שניהם.
שופ	יט	9	ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערב לינו-נא הנה חנות היום לין פה וייטב לבבך והשכמתם מחר לדרככם והלכת לאהלך.
שופ	יט	10	ולא-אבה האיש ללון ויקם וילך ויבא עד-נכח יבוס היא ירושלם ועמו צמד חמורים חבושים ופילגשו עמו.
שופ	יט	11	הם עם-יבוס והיום רד מאד ויאמר הנער אל-אדניו לכה-נא ונסורה אל-עיר-היבוסי הזאת ונלין בה.
שופ	יט	12	ויאמר אליו אדניו לא נסור אל-עיר נכרי אשר לא-מבני ישראל הנה ועברנו עד-גבעה.
שופ	יט	13	ויאמר לנערו לך ונקרבה באחד המקמות ולנו בגבעה או ברמה.
שופ	יט	14	ויעברו וילכו ותבא להם השמש אצל הגבעה אשר לבנימן.
שופ	יט	15	ויסרו שם לבוא ללון בגבעה ויבא וישב ברחוב העיר ואין איש מאסף-אותם הביתה ללון.
שופ	יט	16	והנה איש זקן בא מן-מעשהו מן-השדה בערב והאיש מהר אפרים והוא-גר בגבעה ואנשי המקום בני ימיני.
שופ	יט	17	וישא עיניו וירא את-האיש הארח ברחב העיר ויאמר האיש הזקן אנה תלך ומאין תבוא.
שופ	יט	18	ויאמר אליו עברים אנחנו מבית-לחם יהודה עד-ירכתי הר-אפרים משם אנכי ואלך עד-בית לחם יהודה ואת-בית יהוה אני הלך ואין איש מאסף אותי הביתה.
שופ	יט	19	וגם-תבן גם-מספוא יש לחמורינו וגם לחם ויין יש-לי ולאמתך ולנער עם-עבדיך אין מחסור כל-דבר.
שופ	יט	20	ויאמר האיש הזקן שלום לך רק כל-מחסורך עלי רק ברחוב אל-תלן.
שופ	יט	21	ויביאהו לביתו ויבול לחמורים וירחצו רגליהם ויאכלו וישתו.
שופ	יט	22	המה מיטיבים את-לבם והנה אנשי העיר אנשי בני-בליעל נסבו את-הבית מתדפקים על-הדלת ויאמרו אל-האיש בעל הבית הזקן לאמר הוצא את-האיש אשר-בא אל-ביתך ונדענו.
שופ	יט	23	ויצא אליהם האיש בעל הבית ויאמר אלהם אל-אחי אל-תרעו נא אחרי אשר-בא האיש הזה אל-ביתי אל-תעשו את-הנבלה הזאת.
שופ	יט	24	הנה בתי הבתולה ופילגשהו אוציאה-נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת.
שופ	יט	25	ולא-אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו-בה כל-הלילה עד-הבקר וישלחוה בעלות השחר.
שופ	יט	26	ותבא האשה לפנות הבקר ותפל פתח בית-האיש אשר-אדוניה שם עד-האור.
שופ	יט	27	ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על-הסף.
שופ	יט	28	ויאמר אליה קומי ונלכה ואין ענה ויקחה על-החמור ויקם האיש וילך למקמו.
שופ	יט	29	ויבא אל-ביתו ויקח את-המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל.
שופ	יט	30	והיה כל-הראה ואמר לא-נהיתה ולא-נראתה כזאת למיום עלות בני-ישראל מארץ מצרים עד היום הזה שימו-לכם עליה עצו ודברו.</P>
שופ	כ	1	ויצאו כל-בני ישראל ותקהל העדה כאיש אחד למדן ועד-באר שבע וארץ הגלעד אל-יהוה המצפה.
שופ	כ	2	ויתיצבו פנות כל-העם כל שבטי ישראל בקהל עם האלהים ארבע מאות אלף איש רגלי שלף חרב.</P>
שופ	כ	3	וישמעו בני בנימן כי-עלו בני-ישראל המצפה ויאמרו בני ישראל דברו איכה נהיתה הרעה הזאת.
שופ	כ	4	ויען האיש הלוי איש האשה הנרצחה ויאמר הגבעתה אשר לבנימן באתי אני ופילגשי ללון.
שופ	כ	5	ויקמו עלי בעלי הגבעה ויסבו עלי את-הבית לילה אותי דמו להרג ואת-פילגשי ענו ותמת.
שופ	כ	6	ואחז בפילגשי ואנתחה ואשלחה בכל-שדה נחלת ישראל כי עשו זמה ונבלה בישראל.
שופ	כ	7	הנה כלכם בני ישראל הבו לכם דבר ועצה הלם.
שופ	כ	8	ויקם כל-העם כאיש אחד לאמר לא נלך איש לאהלו ולא נסור איש לביתו.
שופ	כ	9	ועתה זה הדבר אשר נעשה לגבעה עליה בגורל.
שופ	כ	10	ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם לעשות לבואם לגבע בנימן ככל-הנבלה אשר עשה בישראל.
שופ	כ	11	ויאסף כל-איש ישראל אל-העיר כאיש אחד חברים.</P>
שופ	כ	12	וישלחו שבטי ישראל אנשים בכל-שבטי בנימן לאמר מה הרעה הזאת אשר נהיתה בכם.
שופ	כ	13	ועתה תנו את-האנשים בני-בליעל אשר בגבעה ונמיתם ונבערה רעה מישראל ולא אבו בנימן לשמע בקול אחיהם בני-ישראל.
שופ	כ	14	ויאספו בני-בנימן מן-הערים הגבעתה לצאת למלחמה עם-בני ישראל.
שופ	כ	15	ויתפקדו בני בנימן ביום ההוא מהערים עשרים וששה אלף איש שלף חרב לבד מישבי הגבעה התפקדו שבע מאות איש בחור.
שופ	כ	16	מכל העם הזה שבע מאות איש בחור אטר יד-ימינו כל-זה קלע באבן אל-השערה ולא יחטא.</P>
שופ	כ	17	ואיש ישראל התפקדו לבד מבנימן ארבע מאות אלף איש שלף חרב כל-זה איש מלחמה.
שופ	כ	18	ויקמו ויעלו בית-אל וישאלו באלהים ויאמרו בני ישראל מי יעלה-לנו בתחלה למלחמה עם-בני בנימן ויאמר יהוה יהודה בתחלה.
שופ	כ	19	ויקומו בני-ישראל בבקר ויחנו על-הגבעה.
שופ	כ	20	ויצא איש ישראל למלחמה עם-בנימן ויערכו אתם איש-ישראל מלחמה אל-הגבעה.
שופ	כ	21	ויצאו בני-בנימן מן-הגבעה וישחיתו בישראל ביום ההוא שנים ועשרים אלף איש ארצה.
שופ	כ	22	ויתחזק העם איש ישראל ויספו לערך מלחמה במקום אשר-ערכו שם ביום הראשון.
שופ	כ	23	ויעלו בני-ישראל ויבכו לפני-יהוה עד-הערב וישאלו ביהוה לאמר האוסיף לגשת למלחמה עם-בני בנימן אחי ויאמר יהוה עלו אליו.</P>
שופ	כ	24	ויקרבו בני-ישראל אל-בני בנימן ביום השני.
שופ	כ	25	ויצא בנימן לקראתם מן-הגבעה ביום השני וישחיתו בבני ישראל עוד שמנת עשר אלף איש ארצה כל-אלה שלפי חרב.
שופ	כ	26	ויעלו כל-בני ישראל וכל-העם ויבאו בית-אל ויבכו וישבו שם לפני יהוה ויצומו ביום-ההוא עד-הערב ויעלו עלות ושלמים לפני יהוה.
שופ	כ	27	וישאלו בני-ישראל ביהוה ושם ארון ברית האלהים בימים ההם.
שופ	כ	28	ופינחס בן-אלעזר בן-אהרן עמד לפניו בימים ההם לאמר האוסף עוד לצאת למלחמה עם-בני-בנימן אחי אם-אחדל ויאמר יהוה עלו כי מחר אתננו בידך.
שופ	כ	29	וישם ישראל ארבים אל-הגבעה סביב.</P>
שופ	כ	30	ויעלו בני-ישראל אל-בני בנימן ביום השלישי ויערכו אל-הגבעה כפעם בפעם.
שופ	כ	31	ויצאו בני-בנימן לקראת העם הנתקו מן-העיר ויחלו להכות מהעם חללים כפעם בפעם במסלות אשר אחת עלה בית-אל ואחת גבעתה בשדה כשלשים איש בישראל.
שופ	כ	32	ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנהו מן-העיר אל-המסלות.
שופ	כ	33	וכל איש ישראל קמו ממקומו ויערכו בבעל תמר וארב ישראל מגיח ממקמו ממערה-גבע.
שופ	כ	34	ויבאו מנגד לגבעה עשרת אלפים איש בחור מכל-ישראל והמלחמה כבדה והם לא ידעו כי-נגעת עליהם הרעה.</P>
שופ	כ	35	ויגף יהוה את-בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש כל-אלה שלף חרב.
שופ	כ	36	ויראו בני-בנימן כי נגפו ויתנו איש-ישראל מקום לבנימן כי בטחו אל-הארב אשר שמו אל-הגבעה.
שופ	כ	37	והארב החישו ויפשטו אל-הגבעה וימשך הארב ויך את-כל-העיר לפי-חרב.
שופ	כ	38	והמועד היה לאיש ישראל עם-הארב הרב להעלותם משאת העשן מן-העיר.
שופ	כ	39	ויהפך איש-ישראל במלחמה ובנימן החל להכות חללים באיש-ישראל כשלשים איש כי אמרו אך נגוף נגף הוא לפנינו כמלחמה הראשנה.
שופ	כ	40	והמשאת החלה לעלות מן-העיר עמוד עשן ויפן בנימן אחריו והנה עלה כליל-העיר השמימה.
שופ	כ	41	ואיש ישראל הפך ויבהל איש בנימן כי ראה כי-נגעה עליו הרעה.
שופ	כ	42	ויפנו לפני איש ישראל אל-דרך המדבר והמלחמה הדביקתהו ואשר מהערים משחיתים אותו בתוכו.
שופ	כ	43	כתרו את-בנימן הרדיפהו מנוחה הדריכהו עד נכח הגבעה ממזרח-שמש.
שופ	כ	44	ויפלו מבנימן שמנה-עשר אלף איש את-כל-אלה אנשי-חיל.
שופ	כ	45	ויפנו וינסו המדברה אל-סלע הרמון ויעללהו במסלות חמשת אלפים איש וידביקו אחריו עד-גדעם ויכו ממנו אלפים איש.
שופ	כ	46	ויהי כל-הנפלים מבנימן עשרים וחמשה אלף איש שלף חרב ביום ההוא את-כל-אלה אנשי-חיל.
שופ	כ	47	ויפנו וינסו המדברה אל-סלע הרמון שש מאות איש וישבו בסלע רמון ארבעה חדשים.
שופ	כ	48	ואיש ישראל שבו אל-בני בנימן ויכום לפי-חרב מעיר מתם עד-בהמה עד כל-הנמצא גם כל-הערים הנמצאות שלחו באש.</P>
שופ	כא	1	ואיש ישראל נשבע במצפה לאמר איש ממנו לא-יתן בתו לבנימן לאשה.
שופ	כא	2	ויבא העם בית-אל וישבו שם עד-הערב לפני האלהים וישאו קולם ויבכו בכי גדול.
שופ	כא	3	ויאמרו למה יהוה אלהי ישראל היתה זאת בישראל להפקד היום מישראל שבט אחד.
שופ	כא	4	ויהי ממחרת וישכימו העם ויבנו-שם מזבח ויעלו עלות ושלמים.</P>
שופ	כא	5	ויאמרו בני ישראל מי אשר לא-עלה בקהל מכל-שבטי ישראל אל-יהוה כי השבועה הגדולה היתה לאשר לא-עלה אל-יהוה המצפה לאמר מות יומת.
שופ	כא	6	וינחמו בני ישראל אל-בנימן אחיו ויאמרו נגדע היום שבט אחד מישראל.
שופ	כא	7	מה-נעשה להם לנותרים לנשים ואנחנו נשבענו ביהוה לבלתי תת-להם מבנותינו לנשים.
שופ	כא	8	ויאמרו מי אחד משבטי ישראל אשר לא-עלה אל-יהוה המצפה והנה לא בא-איש אל-המחנה מיביש גלעד אל-הקהל.
שופ	כא	9	ויתפקד העם והנה אין-שם איש מיושבי יבש גלעד.
שופ	כא	10	וישלחו-שם העדה שנים-עשר אלף איש מבני החיל ויצוו אותם לאמר לכו והכיתם את-יושבי יבש גלעד לפי-חרב והנשים והטף.
שופ	כא	11	וזה הדבר אשר תעשו כל-זכר וכל-אשה ידעת משכב-זכר תחרימו.
שופ	כא	12	וימצאו מיושבי יביש גלעד ארבע מאות נערה בתולה אשר לא-ידעה איש למשכב זכר ויביאו אותם אל-המחנה שלה אשר בארץ כנען.</P>
שופ	כא	13	וישלחו כל-העדה וידברו אל-בני בנימן אשר בסלע רמון ויקראו להם שלום.
שופ	כא	14	וישב בנימן בעת ההיא ויתנו להם הנשים אשר חיו מנשי יבש גלעד ולא-מצאו להם כן.
שופ	כא	15	והעם נחם לבנימן כי-עשה יהוה פרץ בשבטי ישראל.
שופ	כא	16	ויאמרו זקני העדה מה-נעשה לנותרים לנשים כי-נשמדה מבנימן אשה.
שופ	כא	17	ויאמרו ירשת פליטה לבנימן ולא-ימחה שבט מישראל.
שופ	כא	18	ואנחנו לא נוכל לתת-להם נשים מבנותינו כי-נשבעו בני-ישראל לאמר ארור נתן אשה לבנימן.</P>
שופ	כא	19	ויאמרו הנה חג-יהוה בשלו מימים ימימה אשר מצפונה לבית-אל מזרחה השמש למסלה העלה מבית-אל שכמה ומנגב ללבונה.
שופ	כא	20	ויצו את-בני בנימן לאמר לכו וארבתם בכרמים.
שופ	כא	21	וראיתם והנה אם-יצאו בנות-שילו לחול במחלות ויצאתם מן-הכרמים וחטפתם לכם איש אשתו מבנות שילו והלכתם ארץ בנימן.
שופ	כא	22	והיה כי-יבאו אבותם או אחיהם לרוב אלינו ואמרנו אליהם חנונו אותם כי לא לקחנו איש אשתו במלחמה כי לא אתם נתתם להם כעת תאשמו.</P>
שופ	כא	23	ויעשו-כן בני בנימן וישאו נשים למספרם מן-המחללות אשר גזלו וילכו וישובו אל-נחלתם ויבנו את-הערים וישבו בהם.
שופ	כא	24	ויתהלכו משם בני-ישראל בעת ההיא איש לשבטו ולמשפחתו ויצאו משם איש לנחלתו.</P>
שופ	כא	25	בימים ההם אין מלך בישראל איש הישר בעיניו יעשה.</P>
שיר	א	1	שיר השירים אשר לשלמה.
שיר	א	2	ישקני מנשיקות פיהו כי-טובים דדיך מיין.
שיר	א	3	לריח שמניך טובים שמן תורק שמך על-כן עלמות אהבוך.
שיר	א	4	משכני אחריך נרוצה הביאני המלך חדריו נגילה ונשמחה בך נזכירה דדיך מיין מישרים אהבוך.</P>
שיר	א	5	שחורה אני ונאוה בנות ירושלם כאהלי קדר כיריעות שלמה.
שיר	א	6	אל-תראוני שאני שחרחרת ששזפתני השמש בני אמי נחרו-בי שמני נטרה את-הכרמים כרמי שלי לא נטרתי.
שיר	א	7	הגידה לי שאהבה נפשי איכה תרעה איכה תרביץ בצהרים שלמה אהיה כעטיה על עדרי חבריך.
שיר	א	8	אם-לא תדעי לך היפה בנשים צאי-לך בעקבי הצאן ורעי את-גדיתיך על משכנות הרעים.</P>
שיר	א	9	לססתי ברכבי פרעה דמיתיך רעיתי.
שיר	א	10	נאוו לחייך בתרים צוארך בחרוזים.
שיר	א	11	תורי זהב נעשה-לך עם נקדות הכסף.
שיר	א	12	עד-שהמלך במסבו נרדי נתן ריחו.
שיר	א	13	צרור המר דודי לי בין שדי ילין.
שיר	א	14	אשכל הכפר דודי לי בכרמי עין גדי.</P>
שיר	א	15	הנך יפה רעיתי הנך יפה עיניך יונים.
שיר	א	16	הנך יפה דודי אף נעים אף-ערשנו רעננה.
שיר	א	17	קרות בתינו ארזים רחיטנו ברותים.</P>
שיר	ב	1	אני חבצלת השרון שושנת העמקים.
שיר	ב	2	כשושנה בין החוחים כן רעיתי בין הבנות.
שיר	ב	3	כתפוח בעצי היער כן דודי בין הבנים בצלו חמדתי וישבתי ופריו מתוק לחכי.
שיר	ב	4	הביאני אל-בית היין ודגלו עלי אהבה.
שיר	ב	5	סמכוני באשישות רפדוני בתפוחים כי-חולת אהבה אני.
שיר	ב	6	שמאלו תחת לראשי וימינו תחבקני.
שיר	ב	7	השבעתי אתכם בנות ירושלם בצבאות או באילות השדה אם-תעירו ואם-תעוררו את-האהבה עד שתחפץ.</P>
שיר	ב	8	קול דודי הנה-זה בא מדלג על-ההרים מקפץ על-הגבעות.
שיר	ב	9	דומה דודי לצבי או לעפר האילים הנה-זה עומד אחר כתלנו משגיח מן-החלנות מציץ מן-החרכים.
שיר	ב	10	ענה דודי ואמר לי קומי לך רעיתי יפתי ולכי-לך.
שיר	ב	11	כי-הנה הסתו עבר הגשם חלף הלך לו.
שיר	ב	12	הנצנים נראו בארץ עת הזמיר הגיע וקול התור נשמע בארצנו.
שיר	ב	13	התאנה חנטה פגיה והגפנים סמדר נתנו ריח קומי לכי רעיתי יפתי ולכי-לך.</P>
שיר	ב	14	יונתי בחגוי הסלע בסתר המדרגה הראיני את-מראיך השמיעיני את-קולך כי-קולך ערב ומראיך נאוה.</P>
שיר	ב	15	אחזו-לנו שועלים שועלים קטנים מחבלים כרמים וכרמינו סמדר.
שיר	ב	16	דודי לי ואני לו הרעה בשושנים.
שיר	ב	17	עד שיפוח היום ונסו הצללים סב דמה-לך דודי לצבי או לעפר האילים על-הרי בתר.</P>
שיר	ג	1	על-משכבי בלילות בקשתי את שאהבה נפשי בקשתיו ולא מצאתיו.
שיר	ג	2	אקומה נא ואסובבה בעיר בשוקים וברחבות אבקשה את שאהבה נפשי בקשתיו ולא מצאתיו.
שיר	ג	3	מצאוני השמרים הסבבים בעיר את שאהבה נפשי ראיתם.
שיר	ג	4	כמעט שעברתי מהם עד שמצאתי את שאהבה נפשי אחזתיו ולא ארפנו עד-שהביאתיו אל-בית אמי ואל-חדר הורתי.
שיר	ג	5	השבעתי אתכם בנות ירושלם בצבאות או באילות השדה אם-תעירו ואם-תעוררו את-האהבה עד שתחפץ.</P>
שיר	ג	6	מי זאת עלה מן-המדבר כתימרות עשן מקטרת מור ולבונה מכל אבקת רוכל.
שיר	ג	7	הנה מטתו שלשלמה ששים גברים סביב לה מגברי ישראל.
שיר	ג	8	כלם אחזי חרב מלמדי מלחמה איש חרבו על-ירכו מפחד בלילות.</P>
שיר	ג	9	אפריון עשה לו המלך שלמה מעצי הלבנון.
שיר	ג	10	עמודיו עשה כסף רפידתו זהב מרכבו ארגמן תוכו רצוף אהבה מבנות ירושלם.
שיר	ג	11	צאינה וראינה בנות ציון במלך שלמה בעטרה שעטרה-לו אמו ביום חתנתו וביום שמחת לבו.</P>
שיר	ד	1	הנך יפה רעיתי הנך יפה עיניך יונים מבעד לצמתך שערך כעדר העזים שגלשו מהר גלעד.
שיר	ד	2	שניך כעדר הקצובות שעלו מן-הרחצה שכלם מתאימות ושכלה אין בהם.
שיר	ד	3	כחוט השני שפתתיך ומדבריך נאוה כפלח הרמון רקתך מבעד לצמתך.
שיר	ד	4	כמגדל דויד צוארך בנוי לתלפיות אלף המגן תלוי עליו כל שלטי הגבורים.
שיר	ד	5	שני שדיך כשני עפרים תאומי צביה הרועים בשושנים.
שיר	ד	6	עד שיפוח היום ונסו הצללים אלך לי אל-הר המור ואל-גבעת הלבונה.
שיר	ד	7	כלך יפה רעיתי ומום אין בך.</P>
שיר	ד	8	אתי מלבנון כלה אתי מלבנון תבואי תשורי מראש אמנה מראש שניר וחרמון ממענות אריות מהררי נמרים.
שיר	ד	9	לבבתני אחתי כלה לבבתיני באחד מעיניך באחד ענק מצורניך.
שיר	ד	10	מה-יפו דדיך אחתי כלה מה-טבו דדיך מיין וריח שמניך מכל-בשמים.
שיר	ד	11	נפת תטפנה שפתותיך כלה דבש וחלב תחת לשונך וריח שלמתיך כריח לבנון.</P>
שיר	ד	12	גן נעול אחתי כלה גל נעול מעין חתום.
שיר	ד	13	שלחיך פרדס רמונים עם פרי מגדים כפרים עם-נרדים.
שיר	ד	14	נרד וכרכם קנה וקנמון עם כל-עצי לבונה מר ואהלות עם כל-ראשי בשמים.
שיר	ד	15	מעין גנים באר מים חיים ונזלים מן-לבנון.
שיר	ד	16	עורי צפון ובואי תימן הפיחי גני יזלו בשמיו יבא דודי לגנו ויאכל פרי מגדיו.</P>
שיר	ה	1	באתי לגני אחתי כלה אריתי מורי עם-בשמי אכלתי יערי עם-דבשי שתיתי ייני עם-חלבי אכלו רעים שתו ושכרו דודים.</P>
שיר	ה	2	אני ישנה ולבי ער קול דודי דופק פתחי-לי אחתי רעיתי יונתי תמתי שראשי נמלא-טל קוצותי רסיסי לילה.
שיר	ה	3	פשטתי את-כתנתי איככה אלבשנה רחצתי את-רגלי איככה אטנפם.
שיר	ה	4	דודי שלח ידו מן-החר ומעי המו עליו.
שיר	ה	5	קמתי אני לפתח לדודי וידי נטפו-מור ואצבעתי מור עבר על כפות המנעול.
שיר	ה	6	פתחתי אני לדודי ודודי חמק עבר נפשי יצאה בדברו בקשתיהו ולא מצאתיהו קראתיו ולא ענני.
שיר	ה	7	מצאני השמרים הסבבים בעיר הכוני פצעוני נשאו את-רדידי מעלי שמרי החמות.
שיר	ה	8	השבעתי אתכם בנות ירושלם אם-תמצאו את-דודי מה-תגידו לו שחולת אהבה אני.
שיר	ה	9	מה-דודך מדוד היפה בנשים מה-דודך מדוד שככה השבעתנו.
שיר	ה	10	דודי צח ואדום דגול מרבבה.
שיר	ה	11	ראשו כתם פז קוצותיו תלתלים שחרות כעורב.
שיר	ה	12	עיניו כיונים על-אפיקי מים רחצות בחלב ישבות על-מלאת.
שיר	ה	13	לחיו כערוגת הבשם מגדלות מרקחים שפתותיו שושנים נטפות מור עבר.
שיר	ה	14	ידיו גלילי זהב ממלאים בתרשיש מעיו עשת שן מעלפת ספירים.
שיר	ה	15	שוקיו עמודי שש מיסדים על-אדני-פז מראהו כלבנון בחור כארזים.
שיר	ה	16	חכו ממתקים וכלו מחמדים זה דודי וזה רעי בנות ירושלם.</P>
שיר	ו	1	אנה הלך דודך היפה בנשים אנה פנה דודך ונבקשנו עמך.
שיר	ו	2	דודי ירד לגנו לערוגות הבשם לרעות בגנים וללקט שושנים.
שיר	ו	3	אני לדודי ודודי לי הרעה בשושנים.</P>
שיר	ו	4	יפה את רעיתי כתרצה נאוה כירושלם אימה כנדגלות.
שיר	ו	5	הסבי עיניך מנגדי שהם הרהיבני שערך כעדר העזים שגלשו מן-הגלעד.
שיר	ו	6	שניך כעדר הרחלים שעלו מן-הרחצה שכלם מתאימות ושכלה אין בהם.
שיר	ו	7	כפלח הרמון רקתך מבעד לצמתך.
שיר	ו	8	ששים המה מלכות ושמנים פילגשים ועלמות אין מספר.
שיר	ו	9	אחת היא יונתי תמתי אחת היא לאמה ברה היא ליולדתה ראוה בנות ויאשרוה מלכות ופילגשים ויהללוה.</P>
שיר	ו	10	מי-זאת הנשקפה כמו-שחר יפה כלבנה ברה כחמה אימה כנדגלות.</P>
שיר	ו	11	אל-גנת אגוז ירדתי לראות באבי הנחל לראות הפרחה הגפן הנצו הרמנים.
שיר	ו	12	לא ידעתי נפשי שמתני מרכבות עמי-נדיב.</P>
שיר	ז	1	שובי שובי השולמית שובי שובי ונחזה-בך מה-תחזו בשולמית כמחלת המחנים.
שיר	ז	2	מה-יפו פעמיך בנעלים בת-נדיב חמוקי ירכיך כמו חלאים מעשה ידי אמן.
שיר	ז	3	שררך אגן הסהר אל-יחסר המזג בטנך ערמת חטים סוגה בשושנים.
שיר	ז	4	שני שדיך כשני עפרים תאמי צביה.
שיר	ז	5	צוארך כמגדל השן עיניך ברכות בחשבון על-שער בת-רבים אפך כמגדל הלבנון צופה פני דמשק.
שיר	ז	6	ראשך עליך ככרמל ודלת ראשך כארגמן מלך אסור ברהטים.
שיר	ז	7	מה-יפית ומה-נעמת אהבה בתענוגים.
שיר	ז	8	זאת קומתך דמתה לתמר ושדיך לאשכלות.
שיר	ז	9	אמרתי אעלה בתמר אחזה בסנסניו ויהיו-נא שדיך כאשכלות הגפן וריח אפך כתפוחים.
שיר	ז	10	וחכך כיין הטוב הולך לדודי למישרים דובב שפתי ישנים.
שיר	ז	11	אני לדודי ועלי תשוקתו.</P>
שיר	ז	12	לכה דודי נצא השדה נלינה בכפרים.
שיר	ז	13	נשכימה לכרמים נראה אם פרחה הגפן פתח הסמדר הנצו הרמונים שם אתן את-דדי לך.
שיר	ז	14	הדודאים נתנו-ריח ועל-פתחינו כל-מגדים חדשים גם-ישנים דודי צפנתי לך.</P>
שיר	ח	1	מי יתנך כאח לי יונק שדי אמי אמצאך בחוץ אשקך גם לא-יבוזו לי.
שיר	ח	2	אנהגך אביאך אל-בית אמי תלמדני אשקך מיין הרקח מעסיס רמני.
שיר	ח	3	שמאלו תחת ראשי וימינו תחבקני.
שיר	ח	4	השבעתי אתכם בנות ירושלם מה-תעירו ומה-תעררו את-האהבה עד שתחפץ.</P>
שיר	ח	5	מי זאת עלה מן-המדבר מתרפקת על-דודה תחת התפוח עוררתיך שמה חבלתך אמך שמה חבלה ילדתך.
שיר	ח	6	שימני כחותם על-לבך כחותם על-זרועך כי-עזה כמות אהבה קשה כשאול קנאה רשפיה רשפי אש שלהבתיה.
שיר	ח	7	מים רבים לא יוכלו לכבות את-האהבה ונהרות לא ישטפוה אם-יתן איש את-כל-הון ביתו באהבה בוז יבוזו לו.</P>
שיר	ח	8	אחות לנו קטנה ושדים אין לה מה-נעשה לאחתנו ביום שידבר-בה.
שיר	ח	9	אם-חומה היא נבנה עליה טירת כסף ואם-דלת היא נצור עליה לוח ארז.
שיר	ח	10	אני חומה ושדי כמגדלות אז הייתי בעיניו כמוצאת שלום.</P>
שיר	ח	11	כרם היה לשלמה בבעל המון נתן את-הכרם לנטרים איש יבא בפריו אלף כסף.
שיר	ח	12	כרמי שלי לפני האלף לך שלמה ומאתים לנטרים את-פריו.
שיר	ח	13	היושבת בגנים חברים מקשיבים לקולך השמיעיני.
שיר	ח	14	ברח דודי ודמה-לך לצבי או לעפר האילים על הרי בשמים.</P>
שמא	א	1	ויהי איש אחד מן-הרמתים צופים מהר אפרים ושמו אלקנה בן-ירחם בן-אליהוא בן-תחו בן-צוף אפרתי.
שמא	א	2	ולו שתי נשים שם אחת חנה ושם השנית פננה ויהי לפננה ילדים ולחנה אין ילדים.
שמא	א	3	ועלה האיש ההוא מעירו מימים ימימה להשתחות ולזבח ליהוה צבאות בשלה ושם שני בני-עלי חפני ופנחס כהנים ליהוה.
שמא	א	4	ויהי היום ויזבח אלקנה ונתן לפננה אשתו ולכל-בניה ובנותיה מנות.
שמא	א	5	ולחנה יתן מנה אחת אפים כי את-חנה אהב ויהוה סגר רחמה.
שמא	א	6	וכעסתה צרתה גם-כעס בעבור הרעמה כי-סגר יהוה בעד רחמה.
שמא	א	7	וכן יעשה שנה בשנה מדי עלתה בבית יהוה כן תכעסנה ותבכה ולא תאכל.
שמא	א	8	ויאמר לה אלקנה אישה חנה למה תבכי ולמה לא תאכלי ולמה ירע לבבך הלוא אנכי טוב לך מעשרה בנים.
שמא	א	9	ותקם חנה אחרי אכלה בשלה ואחרי שתה ועלי הכהן ישב על-הכסא על-מזוזת היכל יהוה.
שמא	א	10	והיא מרת נפש ותתפלל על-יהוה ובכה תבכה.
שמא	א	11	ותדר נדר ותאמר יהוה צבאות אם-ראה תראה בעני אמתך וזכרתני ולא-תשכח את-אמתך ונתתה לאמתך זרע אנשים ונתתיו ליהוה כל-ימי חייו ומורה לא-יעלה על-ראשו.
שמא	א	12	והיה כי הרבתה להתפלל לפני יהוה ועלי שמר את-פיה.
שמא	א	13	וחנה היא מדברת על-לבה רק שפתיה נעות וקולה לא ישמע ויחשבה עלי לשכרה.
שמא	א	14	ויאמר אליה עלי עד-מתי תשתכרין הסירי את-יינך מעליך.
שמא	א	15	ותען חנה ותאמר לא אדני אשה קשת-רוח אנכי ויין ושכר לא שתיתי ואשפך את-נפשי לפני יהוה.
שמא	א	16	אל-תתן את-אמתך לפני בת-בליעל כי-מרב שיחי וכעסי דברתי עד-הנה.
שמא	א	17	ויען עלי ויאמר לכי לשלום ואלהי ישראל יתן את-שלתך אשר שאלת מעמו.
שמא	א	18	ותאמר תמצא שפחתך חן בעיניך ותלך האשה לדרכה ותאכל ופניה לא-היו-לה עוד.
שמא	א	19	וישכמו בבקר וישתחוו לפני יהוה וישבו ויבאו אל-ביתם הרמתה וידע אלקנה את-חנה אשתו ויזכרה יהוה.
שמא	א	20	ויהי לתקפות הימים ותהר חנה ותלד בן ותקרא את-שמו שמואל כי מיהוה שאלתיו.
שמא	א	21	ויעל האיש אלקנה וכל-ביתו לזבח ליהוה את-זבח הימים ואת-נדרו.
שמא	א	22	וחנה לא עלתה כי-אמרה לאישה עד יגמל הנער והבאתיו ונראה את-פני יהוה וישב שם עד-עולם.
שמא	א	23	ויאמר לה אלקנה אישה עשי הטוב בעיניך שבי עד-גמלך אתו אך יקם יהוה את-דברו ותשב האשה ותינק את-בנה עד-גמלה אתו.
שמא	א	24	ותעלהו עמה כאשר גמלתו בפרים שלשה ואיפה אחת קמח ונבל יין ותבאהו בית-יהוה שלו והנער נער.
שמא	א	25	וישחטו את-הפר ויביאו את-הנער אל-עלי.
שמא	א	26	ותאמר בי אדני חי נפשך אדני אני האשה הנצבת עמכה בזה להתפלל אל-יהוה.
שמא	א	27	אל-הנער הזה התפללתי ויתן יהוה לי את-שאלתי אשר שאלתי מעמו.
שמא	א	28	וגם אנכי השאלתהו ליהוה כל-הימים אשר היה הוא שאול ליהוה וישתחו שם ליהוה.</P>
שמא	ב	1	ותתפלל חנה ותאמר עלץ לבי ביהוה רמה קרני ביהוה רחב פי על-אויבי כי שמחתי בישועתך.
שמא	ב	2	אין-קדוש כיהוה כי אין בלתך ואין צור כאלהינו.
שמא	ב	3	אל-תרבו תדברו גבהה גבהה יצא עתק מפיכם כי אל דעות יהוה ולא נתכנו עללות.
שמא	ב	4	קשת גברים חתים ונכשלים אזרו חיל.
שמא	ב	5	שבעים בלחם נשכרו ורעבים חדלו עד-עקרה ילדה שבעה ורבת בנים אמללה.
שמא	ב	6	יהוה ממית ומחיה מוריד שאול ויעל.
שמא	ב	7	יהוה מוריש ומעשיר משפיל אף-מרומם.
שמא	ב	8	מקים מעפר דל מאשפת ירים אביון להושיב עם-נדיבים וכסא כבוד ינחלם כי ליהוה מצקי ארץ וישת עליהם תבל.
שמא	ב	9	רגלי חסידו ישמר ורשעים בחשך ידמו כי-לא בכח יגבר-איש.
שמא	ב	10	יהוה יחתו מריבו עלו בשמים ירעם יהוה ידין אפסי-ארץ ויתן-עז למלכו וירם קרן משיחו.</P>
שמא	ב	11	וילך אלקנה הרמתה על-ביתו והנער היה משרת את-יהוה את-פני עלי הכהן.
שמא	ב	12	ובני עלי בני בליעל לא ידעו את-יהוה.
שמא	ב	13	ומשפט הכהנים את-העם כל-איש זבח זבח ובא נער הכהן כבשל הבשר והמזלג שלש-השנים בידו.
שמא	ב	14	והכה בכיור או בדוד או בקלחת או בפרור כל אשר יעלה המזלג יקח הכהן בו ככה יעשו לכל-ישראל הבאים שם בשלה.
שמא	ב	15	גם בטרם יקטרון את-החלב ובא נער הכהן ואמר לאיש הזבח תנה בשר לצלות לכהן ולא-יקח ממך בשר מבשל כי אם-חי.
שמא	ב	16	ויאמר אליו האיש קטר יקטירון כיום החלב וקח-לך כאשר תאוה נפשך ואמר לו כי עתה תתן ואם-לא לקחתי בחזקה.
שמא	ב	17	ותהי חטאת הנערים גדולה מאד את-פני יהוה כי נאצו האנשים את מנחת יהוה.
שמא	ב	18	ושמואל משרת את-פני יהוה נער חגור אפוד בד.
שמא	ב	19	ומעיל קטן תעשה-לו אמו והעלתה לו מימים ימימה בעלותה את-אישה לזבח את-זבח הימים.
שמא	ב	20	וברך עלי את-אלקנה ואת-אשתו ואמר ישם יהוה לך זרע מן-האשה הזאת תחת השאלה אשר שאל ליהוה והלכו למקמו.
שמא	ב	21	כי-פקד יהוה את-חנה ותהר ותלד שלשה-בנים ושתי בנות ויגדל הנער שמואל עם-יהוה.</P>
שמא	ב	22	ועלי זקן מאד ושמע את כל-אשר יעשון בניו לכל-ישראל ואת אשר-ישכבון את-הנשים הצבאות פתח אהל מועד.
שמא	ב	23	ויאמר להם למה תעשון כדברים האלה אשר אנכי שמע את-דבריכם רעים מאת כל-העם אלה.
שמא	ב	24	אל בני כי לוא-טובה השמעה אשר אנכי שמע מעברים עם-יהוה.
שמא	ב	25	אם-יחטא איש לאיש ופללו אלהים ואם ליהוה יחטא-איש מי יתפלל-לו ולא ישמעו לקול אביהם כי-חפץ יהוה להמיתם.
שמא	ב	26	והנער שמואל הלך וגדל וטוב גם עם-יהוה וגם עם-אנשים.</P>
שמא	ב	27	ויבא איש-אלהים אל-עלי ויאמר אליו כה אמר יהוה הנגלה נגליתי אל-בית אביך בהיותם במצרים לבית פרעה.
שמא	ב	28	ובחר אתו מכל-שבטי ישראל לי לכהן לעלות על-מזבחי להקטיר קטרת לשאת אפוד לפני ואתנה לבית אביך את-כל-אשי בני ישראל.
שמא	ב	29	למה תבעטו בזבחי ובמנחתי אשר צויתי מעון ותכבד את-בניך ממני להבריאכם מראשית כל-מנחת ישראל לעמי.
שמא	ב	30	לכן נאם-יהוה אלהי ישראל אמור אמרתי ביתך ובית אביך יתהלכו לפני עד-עולם ועתה נאם-יהוה חלילה לי כי-מכבדי אכבד ובזי יקלו.
שמא	ב	31	הנה ימים באים וגדעתי את-זרעך ואת-זרע בית אביך מהיות זקן בביתך.
שמא	ב	32	והבטת צר מעון בכל אשר-ייטיב את-ישראל ולא-יהיה זקן בביתך כל-הימים.
שמא	ב	33	ואיש לא-אכרית לך מעם מזבחי לכלות את-עיניך ולאדיב את-נפשך וכל-מרבית ביתך ימותו אנשים.
שמא	ב	34	וזה-לך האות אשר יבא אל-שני בניך אל-חפני ופינחס ביום אחד ימותו שניהם.
שמא	ב	35	והקימתי לי כהן נאמן כאשר בלבבי ובנפשי יעשה ובניתי לו בית נאמן והתהלך לפני-משיחי כל-הימים.
שמא	ב	36	והיה כל-הנותר בביתך יבוא להשתחות לו לאגורת כסף וככר-לחם ואמר ספחני נא אל-אחת הכהנות לאכל פת-לחם.</P>
שמא	ג	1	והנער שמואל משרת את-יהוה לפני עלי ודבר-יהוה היה יקר בימים ההם אין חזון נפרץ.</P>
שמא	ג	2	ויהי ביום ההוא ועלי שכב במקמו ועינו החלו כהות לא יוכל לראות.
שמא	ג	3	ונר אלהים טרם יכבה ושמואל שכב בהיכל יהוה אשר-שם ארון אלהים.</P>
שמא	ג	4	ויקרא יהוה אל-שמואל ויאמר הנני.
שמא	ג	5	וירץ אל-עלי ויאמר הנני כי-קראת לי ויאמר לא-קראתי שוב שכב וילך וישכב.</P>
שמא	ג	6	ויסף יהוה קרא עוד שמואל ויקם שמואל וילך אל-עלי ויאמר הנני כי קראת לי ויאמר לא-קראתי בני שוב שכב.
שמא	ג	7	ושמואל טרם ידע את-יהוה וטרם יגלה אליו דבר-יהוה.
שמא	ג	8	ויסף יהוה קרא-שמואל בשלשית ויקם וילך אל-עלי ויאמר הנני כי קראת לי ויבן עלי כי יהוה קרא לנער.
שמא	ג	9	ויאמר עלי לשמואל לך שכב והיה אם-יקרא אליך ואמרת דבר יהוה כי שמע עבדך וילך שמואל וישכב במקומו.
שמא	ג	10	ויבא יהוה ויתיצב ויקרא כפעם-בפעם שמואל שמואל ויאמר שמואל דבר כי שמע עבדך.</P>
שמא	ג	11	ויאמר יהוה אל-שמואל הנה אנכי עשה דבר בישראל אשר כל-שמעו תצלינה שתי אזניו.
שמא	ג	12	ביום ההוא אקים אל-עלי את כל-אשר דברתי אל-ביתו החל וכלה.
שמא	ג	13	והגדתי לו כי-שפט אני את-ביתו עד-עולם בעון אשר-ידע כי-מקללים להם בניו ולא כהה בם.
שמא	ג	14	ולכן נשבעתי לבית עלי אם-יתכפר עון בית-עלי בזבח ובמנחה עד-עולם.
שמא	ג	15	וישכב שמואל עד-הבקר ויפתח את-דלתות בית-יהוה ושמואל ירא מהגיד את-המראה אל-עלי.
שמא	ג	16	ויקרא עלי את-שמואל ויאמר שמואל בני ויאמר הנני.
שמא	ג	17	ויאמר מה הדבר אשר דבר אליך אל-נא תכחד ממני כה יעשה-לך אלהים וכה יוסיף אם-תכחד ממני דבר מכל-הדבר אשר-דבר אליך.
שמא	ג	18	ויגד-לו שמואל את-כל-הדברים ולא כחד ממנו ויאמר יהוה הוא הטוב בעינו יעשה.</P>
שמא	ג	19	ויגדל שמואל ויהוה היה עמו ולא-הפיל מכל-דבריו ארצה.
שמא	ג	20	וידע כל-ישראל מדן ועד-באר שבע כי נאמן שמואל לנביא ליהוה.</P>
שמא	ג	21	ויסף יהוה להראה בשלה כי-נגלה יהוה אל-שמואל בשלו בדבר יהוה.</P>
שמא	ד	1	ויהי דבר-שמואל לכל-ישראל ויצא ישראל לקראת פלשתים למלחמה ויחנו על-האבן העזר ופלשתים חנו באפק.
שמא	ד	2	ויערכו פלשתים לקראת ישראל ותטש המלחמה וינגף ישראל לפני פלשתים ויכו במערכה בשדה כארבעת אלפים איש.
שמא	ד	3	ויבא העם אל-המחנה ויאמרו זקני ישראל למה נגפנו יהוה היום לפני פלשתים נקחה אלינו משלה את-ארון ברית יהוה ויבא בקרבנו וישענו מכף איבינו.
שמא	ד	4	וישלח העם שלה וישאו משם את ארון ברית-יהוה צבאות ישב הכרבים ושם שני בני-עלי עם-ארון ברית האלהים חפני ופינחס.
שמא	ד	5	ויהי כבוא ארון ברית-יהוה אל-המחנה וירעו כל-ישראל תרועה גדולה ותהם הארץ.
שמא	ד	6	וישמעו פלשתים את-קול התרועה ויאמרו מה קול התרועה הגדולה הזאת במחנה העברים וידעו כי ארון יהוה בא אל-המחנה.
שמא	ד	7	ויראו הפלשתים כי אמרו בא אלהים אל-המחנה ויאמרו אוי לנו כי לא היתה כזאת אתמול שלשם.
שמא	ד	8	אוי לנו מי יצילנו מיד האלהים האדירים האלה אלה הם האלהים המכים את-מצרים בכל-מכה במדבר.
שמא	ד	9	התחזקו והיו לאנשים פלשתים פן תעבדו לעברים כאשר עבדו לכם והייתם לאנשים ונלחמתם.
שמא	ד	10	וילחמו פלשתים וינגף ישראל וינסו איש לאהליו ותהי המכה גדולה מאד ויפל מישראל שלשים אלף רגלי.
שמא	ד	11	וארון אלהים נלקח ושני בני-עלי מתו חפני ופינחס.
שמא	ד	12	וירץ איש-בנימן מהמערכה ויבא שלה ביום ההוא ומדיו קרעים ואדמה על-ראשו.
שמא	ד	13	ויבוא והנה עלי ישב על-הכסא יך דרך מצפה כי-היה לבו חרד על ארון האלהים והאיש בא להגיד בעיר ותזעק כל-העיר.
שמא	ד	14	וישמע עלי את-קול הצעקה ויאמר מה קול ההמון הזה והאיש מהר ויבא ויגד לעלי.
שמא	ד	15	ועלי בן-תשעים ושמנה שנה ועיניו קמה ולא יכול לראות.
שמא	ד	16	ויאמר האיש אל-עלי אנכי הבא מן-המערכה ואני מן-המערכה נסתי היום ויאמר מה-היה הדבר בני.
שמא	ד	17	ויען המבשר ויאמר נס ישראל לפני פלשתים וגם מגפה גדולה היתה בעם וגם-שני בניך מתו חפני ופינחס וארון האלהים נלקחה.</P>
שמא	ד	18	ויהי כהזכירו את-ארון האלהים ויפל מעל-הכסא אחרנית בעד יד השער ותשבר מפרקתו וימת כי-זקן האיש וכבד והוא שפט את-ישראל ארבעים שנה.
שמא	ד	19	וכלתו אשת-פינחס הרה ללת ותשמע את-השמעה אל-הלקח ארון האלהים ומת חמיה ואישה ותכרע ותלד כי-נהפכו עליה צריה.
שמא	ד	20	וכעת מותה ותדברנה הנצבות עליה אל-תיראי כי בן ילדת ולא ענתה ולא-שתה לבה.
שמא	ד	21	ותקרא לנער אי-כבוד לאמר גלה כבוד מישראל אל-הלקח ארון האלהים ואל-חמיה ואישה.
שמא	ד	22	ותאמר גלה כבוד מישראל כי נלקח ארון האלהים.</P>
שמא	ה	1	ופלשתים לקחו את ארון האלהים ויבאהו מאבן העזר אשדודה.
שמא	ה	2	ויקחו פלשתים את-ארון האלהים ויביאו אתו בית דגון ויציגו אתו אצל דגון.
שמא	ה	3	וישכמו אשדודים ממחרת והנה דגון נפל לפניו ארצה לפני ארון יהוה ויקחו את-דגון וישבו אתו למקומו.
שמא	ה	4	וישכמו בבקר ממחרת והנה דגון נפל לפניו ארצה לפני ארון יהוה וראש דגון ושתי כפות ידיו כרתות אל-המפתן רק דגון נשאר עליו.
שמא	ה	5	על-כן לא-ידרכו כהני דגון וכל-הבאים בית-דגון על-מפתן דגון באשדוד עד היום הזה.</P>
שמא	ה	6	ותכבד יד-יהוה אל-האשדודים וישמם ויך אתם בעפלים את-אשדוד ואת-גבוליה.
שמא	ה	7	ויראו אנשי-אשדוד כי-כן ואמרו לא-ישב ארון אלהי ישראל עמנו כי-קשתה ידו עלינו ועל דגון אלהינו.
שמא	ה	8	וישלחו ויאספו את-כל-סרני פלשתים אליהם ויאמרו מה-נעשה לארון אלהי ישראל ויאמרו גת יסב ארון אלהי ישראל ויסבו את-ארון אלהי ישראל.</P>
שמא	ה	9	ויהי אחרי הסבו אתו ותהי יד-יהוה בעיר מהומה גדולה מאד ויך את-אנשי העיר מקטן ועד-גדול וישתרו להם עפלים.
שמא	ה	10	וישלחו את-ארון האלהים עקרון ויהי כבוא ארון האלהים עקרון ויזעקו העקרנים לאמר הסבו אלי את-ארון אלהי ישראל להמיתני ואת-עמי.
שמא	ה	11	וישלחו ויאספו את-כל-סרני פלשתים ויאמרו שלחו את-ארון אלהי ישראל וישב למקמו ולא-ימית אתי ואת-עמי כי-היתה מהומת-מות בכל-העיר כבדה מאד יד האלהים שם.
שמא	ה	12	והאנשים אשר לא-מתו הכו בעפלים ותעל שועת העיר השמים.</P>
שמא	ו	1	ויהי ארון-יהוה בשדה פלשתים שבעה חדשים.
שמא	ו	2	ויקראו פלשתים לכהנים ולקסמים לאמר מה-נעשה לארון יהוה הודענו במה נשלחנו למקומו.</P>
שמא	ו	3	ויאמרו אם-משלחים את-ארון אלהי ישראל אל-תשלחו אתו ריקם כי-השב תשיבו לו אשם אז תרפאו ונודע לכם למה לא-תסור ידו מכם.
שמא	ו	4	ויאמרו מה האשם אשר נשיב לו ויאמרו מספר סרני פלשתים חמשה עפלי זהב וחמשה עכברי זהב כי-מגפה אחת לכלם ולסרניכם.
שמא	ו	5	ועשיתם צלמי עפליכם וצלמי עכבריכם המשחיתם את-הארץ ונתתם לאלהי ישראל כבוד אולי יקל את-ידו מעליכם ומעל אלהיכם ומעל ארצכם.
שמא	ו	6	ולמה תכבדו את-לבבכם כאשר כבדו מצרים ופרעה את-לבם הלוא כאשר התעלל בהם וישלחום וילכו.
שמא	ו	7	ועתה קחו ועשו עגלה חדשה אחת ושתי פרות עלות אשר לא-עלה עליהם על ואסרתם את-הפרות בעגלה והשיבתם בניהם מאחריהם הביתה.
שמא	ו	8	ולקחתם את-ארון יהוה ונתתם אתו אל-העגלה ואת כלי הזהב אשר השבתם לו אשם תשימו בארגז מצדו ושלחתם אתו והלך.
שמא	ו	9	וראיתם אם-דרך גבולו יעלה בית שמש הוא עשה לנו את-הרעה הגדולה הזאת ואם-לא וידענו כי לא ידו נגעה בנו מקרה הוא היה לנו.
שמא	ו	10	ויעשו האנשים כן ויקחו שתי פרות עלות ויאסרום בעגלה ואת-בניהם כלו בבית.
שמא	ו	11	וישמו את-ארון יהוה אל-העגלה ואת הארגז ואת עכברי הזהב ואת צלמי טחריהם.
שמא	ו	12	וישרנה הפרות בדרך על-דרך בית שמש במסלה אחת הלכו הלך וגעו ולא-סרו ימין ושמאול וסרני פלשתים הלכים אחריהם עד-גבול בית שמש.
שמא	ו	13	ובית שמש קצרים קציר-חטים בעמק וישאו את-עיניהם ויראו את-הארון וישמחו לראות.
שמא	ו	14	והעגלה באה אל-שדה יהושע בית-השמשי ותעמד שם ושם אבן גדולה ויבקעו את-עצי העגלה ואת-הפרות העלו עלה ליהוה.</P>
שמא	ו	15	והלוים הורידו את-ארון יהוה ואת-הארגז אשר-אתו אשר-בו כלי-זהב וישמו אל-האבן הגדולה ואנשי בית-שמש העלו עלות ויזבחו זבחים ביום ההוא ליהוה.
שמא	ו	16	וחמשה סרני-פלשתים ראו וישבו עקרון ביום ההוא.
שמא	ו	17	ואלה טחרי הזהב אשר השיבו פלשתים אשם ליהוה לאשדוד אחד לעזה אחד לאשקלון אחד לגת אחד לעקרון אחד.
שמא	ו	18	ועכברי הזהב מספר כל-ערי פלשתים לחמשת הסרנים מעיר מבצר ועד כפר הפרזי ועד אבל הגדולה אשר הניחו עליה את ארון יהוה עד היום הזה בשדה יהושע בית-השמשי.
שמא	ו	19	ויך באנשי בית-שמש כי ראו בארון יהוה ויך בעם שבעים איש חמשים אלף איש ויתאבלו העם כי-הכה יהוה בעם מכה גדולה.
שמא	ו	20	ויאמרו אנשי בית-שמש מי יוכל לעמד לפני יהוה האלהים הקדוש הזה ואל-מי יעלה מעלינו.
שמא	ו	21	וישלחו מלאכים אל-יושבי קרית-יערים לאמר השבו פלשתים את-ארון יהוה רדו העלו אתו אליכם.</P>
שמא	ז	1	ויבאו אנשי קרית יערים ויעלו את-ארון יהוה ויבאו אתו אל-בית אבינדב בגבעה ואת-אלעזר בנו קדשו לשמר את-ארון יהוה.</P>
שמא	ז	2	ויהי מיום שבת הארון בקרית יערים וירבו הימים ויהיו עשרים שנה וינהו כל-בית ישראל אחרי יהוה.</P>
שמא	ז	3	ויאמר שמואל אל-כל-בית ישראל לאמר אם-בכל-לבבכם אתם שבים אל-יהוה הסירו את-אלהי הנכר מתוככם והעשתרות והכינו לבבכם אל-יהוה ועבדהו לבדו ויצל אתכם מיד פלשתים.
שמא	ז	4	ויסירו בני ישראל את-הבעלים ואת-העשתרת ויעבדו את-יהוה לבדו.</P>
שמא	ז	5	ויאמר שמואל קבצו את-כל-ישראל המצפתה ואתפלל בעדכם אל-יהוה.
שמא	ז	6	ויקבצו המצפתה וישאבו-מים וישפכו לפני יהוה ויצומו ביום ההוא ויאמרו שם חטאנו ליהוה וישפט שמואל את-בני ישראל במצפה.
שמא	ז	7	וישמעו פלשתים כי-התקבצו בני-ישראל המצפתה ויעלו סרני-פלשתים אל-ישראל וישמעו בני ישראל ויראו מפני פלשתים.
שמא	ז	8	ויאמרו בני-ישראל אל-שמואל אל-תחרש ממנו מזעק אל-יהוה אלהינו וישענו מיד פלשתים.
שמא	ז	9	ויקח שמואל טלה חלב אחד ויעלה עולה כליל ליהוה ויזעק שמואל אל-יהוה בעד ישראל ויענהו יהוה.
שמא	ז	10	ויהי שמואל מעלה העולה ופלשתים נגשו למלחמה בישראל וירעם יהוה בקול-גדול ביום ההוא על-פלשתים ויהמם וינגפו לפני ישראל.
שמא	ז	11	ויצאו אנשי ישראל מן-המצפה וירדפו את-פלשתים ויכום עד-מתחת לבית כר.
שמא	ז	12	ויקח שמואל אבן אחת וישם בין-המצפה ובין השן ויקרא את-שמה אבן העזר ויאמר עד-הנה עזרנו יהוה.
שמא	ז	13	ויכנעו הפלשתים ולא-יספו עוד לבוא בגבול ישראל ותהי יד-יהוה בפלשתים כל ימי שמואל.
שמא	ז	14	ותשבנה הערים אשר לקחו-פלשתים מאת ישראל לישראל מעקרון ועד-גת ואת-גבולן הציל ישראל מיד פלשתים ויהי שלום בין ישראל ובין האמרי.
שמא	ז	15	וישפט שמואל את-ישראל כל ימי חייו.
שמא	ז	16	והלך מדי שנה בשנה וסבב בית-אל והגלגל והמצפה ושפט את-ישראל את כל-המקומות האלה.
שמא	ז	17	ותשבתו הרמתה כי-שם ביתו ושם שפט את-ישראל ויבן-שם מזבח ליהוה.</P>
שמא	ח	1	ויהי כאשר זקן שמואל וישם את-בניו שפטים לישראל.
שמא	ח	2	ויהי שם-בנו הבכור יואל ושם משנהו אביה שפטים בבאר שבע.
שמא	ח	3	ולא-הלכו בניו בדרכו ויטו אחרי הבצע ויקחו-שחד ויטו משפט.</P>
שמא	ח	4	ויתקבצו כל זקני ישראל ויבאו אל-שמואל הרמתה.
שמא	ח	5	ויאמרו אליו הנה אתה זקנת ובניך לא הלכו בדרכיך עתה שימה-לנו מלך לשפטנו ככל-הגוים.
שמא	ח	6	וירע הדבר בעיני שמואל כאשר אמרו תנה-לנו מלך לשפטנו ויתפלל שמואל אל-יהוה.</P>
שמא	ח	7	ויאמר יהוה אל-שמואל שמע בקול העם לכל אשר-יאמרו אליך כי לא אתך מאסו כי-אתי מאסו ממלך עליהם.
שמא	ח	8	ככל-המעשים אשר-עשו מיום העלתי אתם ממצרים ועד-היום הזה ויעזבני ויעבדו אלהים אחרים כן המה עשים גם-לך.
שמא	ח	9	ועתה שמע בקולם אך כי-העד תעיד בהם והגדת להם משפט המלך אשר ימלך עליהם.</P>
שמא	ח	10	ויאמר שמואל את כל-דברי יהוה אל-העם השאלים מאתו מלך.</P>
שמא	ח	11	ויאמר זה יהיה משפט המלך אשר ימלך עליכם את-בניכם יקח ושם לו במרכבתו ובפרשיו ורצו לפני מרכבתו.
שמא	ח	12	ולשום לו שרי אלפים ושרי חמשים ולחרש חרישו ולקצר קצירו ולעשות כלי-מלחמתו וכלי רכבו.
שמא	ח	13	ואת-בנותיכם יקח לרקחות ולטבחות ולאפות.
שמא	ח	14	ואת-שדותיכם ואת-כרמיכם וזיתיכם הטובים יקח ונתן לעבדיו.
שמא	ח	15	וזרעיכם וכרמיכם יעשר ונתן לסריסיו ולעבדיו.
שמא	ח	16	ואת-עבדיכם ואת-שפחותיכם ואת-בחוריכם הטובים ואת-חמוריכם יקח ועשה למלאכתו.
שמא	ח	17	צאנכם יעשר ואתם תהיו-לו לעבדים.
שמא	ח	18	וזעקתם ביום ההוא מלפני מלככם אשר בחרתם לכם ולא-יענה יהוה אתכם ביום ההוא.
שמא	ח	19	וימאנו העם לשמע בקול שמואל ויאמרו לא כי אם-מלך יהיה עלינו.
שמא	ח	20	והיינו גם-אנחנו ככל-הגוים ושפטנו מלכנו ויצא לפנינו ונלחם את-מלחמתנו.
שמא	ח	21	וישמע שמואל את כל-דברי העם וידברם באזני יהוה.</P>
שמא	ח	22	ויאמר יהוה אל-שמואל שמע בקולם והמלכת להם מלך ויאמר שמואל אל-אנשי ישראל לכו איש לעירו.</P>
שמא	ט	1	ויהי-איש מבן-ימין ושמו קיש בן-אביאל בן-צרור בן-בכורת בן-אפיח בן-איש ימיני גבור חיל.
שמא	ט	2	ולו-היה בן ושמו שאול בחור וטוב ואין איש מבני ישראל טוב ממנו משכמו ומעלה גבה מכל-העם.
שמא	ט	3	ותאבדנה האתנות לקיש אבי שאול ויאמר קיש אל-שאול בנו קח-נא אתך את-אחד מהנערים וקום לך בקש את-האתנת.
שמא	ט	4	ויעבר בהר-אפרים ויעבר בארץ-שלשה ולא מצאו ויעברו בארץ-שעלים ואין ויעבר בארץ-ימיני ולא מצאו.
שמא	ט	5	המה באו בארץ צוף ושאול אמר לנערו אשר-עמו לכה ונשובה פן-יחדל אבי מן-האתנות ודאג לנו.
שמא	ט	6	ויאמר לו הנה-נא איש-אלהים בעיר הזאת והאיש נכבד כל אשר-ידבר בוא יבוא עתה נלכה שם אולי יגיד לנו את-דרכנו אשר-הלכנו עליה.
שמא	ט	7	ויאמר שאול לנערו והנה נלך ומה-נביא לאיש כי הלחם אזל מכלינו ותשורה אין-להביא לאיש האלהים מה אתנו.
שמא	ט	8	ויסף הנער לענות את-שאול ויאמר הנה נמצא בידי רבע שקל כסף ונתתי לאיש האלהים והגיד לנו את-דרכנו.
שמא	ט	9	לפנים בישראל כה-אמר האיש בלכתו לדרוש אלהים לכו ונלכה עד-הראה כי לנביא היום יקרא לפנים הראה.
שמא	ט	10	ויאמר שאול לנערו טוב דברך לכה נלכה וילכו אל-העיר אשר-שם איש האלהים.
שמא	ט	11	המה עלים במעלה העיר והמה מצאו נערות יצאות לשאב מים ויאמרו להן היש בזה הראה.
שמא	ט	12	ותענינה אותם ותאמרנה יש הנה לפניך מהר עתה כי היום בא לעיר כי זבח היום לעם בבמה.
שמא	ט	13	כבאכם העיר כן תמצאון אתו בטרם יעלה הבמתה לאכל כי לא-יאכל העם עד-באו כי-הוא יברך הזבח אחרי-כן יאכלו הקראים ועתה עלו כי-אתו כהיום תמצאון אתו.
שמא	ט	14	ויעלו העיר המה באים בתוך העיר והנה שמואל יצא לקראתם לעלות הבמה.</P>
שמא	ט	15	ויהוה גלה את-אזן שמואל יום אחד לפני בוא-שאול לאמר.
שמא	ט	16	כעת מחר אשלח אליך איש מארץ בנימן ומשחתו לנגיד על-עמי ישראל והושיע את-עמי מיד פלשתים כי ראיתי את-עמי כי באה צעקתו אלי.
שמא	ט	17	ושמואל ראה את-שאול ויהוה ענהו הנה האיש אשר אמרתי אליך זה יעצר בעמי.
שמא	ט	18	ויגש שאול את-שמואל בתוך השער ויאמר הגידה-נא לי אי-זה בית הראה.
שמא	ט	19	ויען שמואל את-שאול ויאמר אנכי הראה עלה לפני הבמה ואכלתם עמי היום ושלחתיך בבקר וכל אשר בלבבך אגיד לך.
שמא	ט	20	ולאתנות האבדות לך היום שלשת הימים אל-תשם את-לבך להם כי נמצאו ולמי כל-חמדת ישראל הלוא לך ולכל בית אביך.</P>
שמא	ט	21	ויען שאול ויאמר הלוא בן-ימיני אנכי מקטני שבטי ישראל ומשפחתי הצערה מכל-משפחות שבטי בנימן ולמה דברת אלי כדבר הזה.</P>
שמא	ט	22	ויקח שמואל את-שאול ואת-נערו ויביאם לשכתה ויתן להם מקום בראש הקרואים והמה כשלשים איש.
שמא	ט	23	ויאמר שמואל לטבח תנה את-המנה אשר נתתי לך אשר אמרתי אליך שים אתה עמך.
שמא	ט	24	וירם הטבח את-השוק והעליה וישם לפני שאול ויאמר הנה הנשאר שים-לפניך אכל כי למועד שמור-לך לאמר העם קראתי ויאכל שאול עם-שמואל ביום ההוא.
שמא	ט	25	וירדו מהבמה העיר וידבר עם-שאול על-הגג.
שמא	ט	26	וישכמו ויהי כעלות השחר ויקרא שמואל אל-שאול הגג לאמר קומה ואשלחך ויקם שאול ויצאו שניהם הוא ושמואל החוצה.
שמא	ט	27	המה יורדים בקצה העיר ושמואל אמר אל-שאול אמר לנער ויעבר לפנינו ויעבר ואתה עמד כיום ואשמיעך את-דבר אלהים.</P>
שמא	טו	1	ויאמר שמואל אל-שאול אתי שלח יהוה למשחך למלך על-עמו על-ישראל ועתה שמע לקול דברי יהוה.</P>
שמא	טו	2	כה אמר יהוה צבאות פקדתי את אשר-עשה עמלק לישראל אשר-שם לו בדרך בעלתו ממצרים.
שמא	טו	3	עתה לך והכיתה את-עמלק והחרמתם את-כל-אשר-לו ולא תחמל עליו והמתה מאיש עד-אשה מעלל ועד-יונק משור ועד-שה מגמל ועד-חמור.</P>
שמא	טו	4	וישמע שאול את-העם ויפקדם בטלאים מאתים אלף רגלי ועשרת אלפים את-איש יהודה.
שמא	טו	5	ויבא שאול עד-עיר עמלק וירב בנחל.
שמא	טו	6	ויאמר שאול אל-הקיני לכו סרו רדו מתוך עמלקי פן-אספך עמו ואתה עשיתה חסד עם-כל-בני ישראל בעלותם ממצרים ויסר קיני מתוך עמלק.
שמא	טו	7	ויך שאול את-עמלק מחוילה בואך שור אשר על-פני מצרים.
שמא	טו	8	ויתפש את-אגג מלך-עמלק חי ואת-כל-העם החרים לפי-חרב.
שמא	טו	9	ויחמל שאול והעם על-אגג ועל-מיטב הצאן והבקר והמשנים ועל-הכרים ועל-כל-הטוב ולא אבו החרימם וכל-המלאכה נמבזה ונמס אתה החרימו.</P>
שמא	טו	10	ויהי דבר-יהוה אל-שמואל לאמר.
שמא	טו	11	נחמתי כי-המלכתי את-שאול למלך כי-שב מאחרי ואת-דברי לא הקים ויחר לשמואל ויזעק אל-יהוה כל-הלילה.
שמא	טו	12	וישכם שמואל לקראת שאול בבקר ויגד לשמואל לאמר בא-שאול הכרמלה והנה מציב לו יד ויסב ויעבר וירד הגלגל.
שמא	טו	13	ויבא שמואל אל-שאול ויאמר לו שאול ברוך אתה ליהוה הקימתי את-דבר יהוה.
שמא	טו	14	ויאמר שמואל ומה קול-הצאן הזה באזני וקול הבקר אשר אנכי שמע.
שמא	טו	15	ויאמר שאול מעמלקי הביאום אשר חמל העם על-מיטב הצאן והבקר למען זבח ליהוה אלהיך ואת-היותר החרמנו.</P>
שמא	טו	16	ויאמר שמואל אל-שאול הרף ואגידה לך את אשר דבר יהוה אלי הלילה ויאמרו לו דבר.</P>
שמא	טו	17	ויאמר שמואל הלוא אם-קטן אתה בעיניך ראש שבטי ישראל אתה וימשחך יהוה למלך על-ישראל.
שמא	טו	18	וישלחך יהוה בדרך ויאמר לך והחרמתה את-החטאים את-עמלק ונלחמת בו עד כלותם אתם.
שמא	טו	19	ולמה לא-שמעת בקול יהוה ותעט אל-השלל ותעש הרע בעיני יהוה.</P>
שמא	טו	20	ויאמר שאול אל-שמואל אשר שמעתי בקול יהוה ואלך בדרך אשר-שלחני יהוה ואביא את-אגג מלך עמלק ואת-עמלק החרמתי.
שמא	טו	21	ויקח העם מהשלל צאן ובקר ראשית החרם לזבח ליהוה אלהיך בגלגל.</P>
שמא	טו	22	ויאמר שמואל החפץ ליהוה בעלות וזבחים כשמע בקול יהוה הנה שמע מזבח טוב להקשיב מחלב אילים.
שמא	טו	23	כי חטאת-קסם מרי ואון ותרפים הפצר יען מאסת את-דבר יהוה וימאסך ממלך.</P>
שמא	טו	24	ויאמר שאול אל-שמואל חטאתי כי-עברתי את-פי-יהוה ואת-דבריך כי יראתי את-העם ואשמע בקולם.
שמא	טו	25	ועתה שא נא את-חטאתי ושוב עמי ואשתחוה ליהוה.
שמא	טו	26	ויאמר שמואל אל-שאול לא אשוב עמך כי מאסתה את-דבר יהוה וימאסך יהוה מהיות מלך על-ישראל.</P>
שמא	טו	27	ויסב שמואל ללכת ויחזק בכנף-מעילו ויקרע.</P>
שמא	טו	28	ויאמר אליו שמואל קרע יהוה את-ממלכות ישראל מעליך היום ונתנה לרעך הטוב ממך.</P>
שמא	טו	29	וגם נצח ישראל לא ישקר ולא ינחם כי לא אדם הוא להנחם.
שמא	טו	30	ויאמר חטאתי עתה כבדני נא נגד זקני-עמי ונגד ישראל ושוב עמי והשתחויתי ליהוה אלהיך.
שמא	טו	31	וישב שמואל אחרי שאול וישתחו שאול ליהוה.</P>
שמא	טו	32	ויאמר שמואל הגישו אלי את-אגג מלך עמלק וילך אליו אגג מעדנת ויאמר אגג אכן סר מר-המות.</P>
שמא	טו	33	ויאמר שמואל כאשר שכלה נשים חרבך כן-תשכל מנשים אמך וישסף שמואל את-אגג לפני יהוה בגלגל.</P>
שמא	טו	34	וילך שמואל הרמתה ושאול עלה אל-ביתו גבעת שאול.
שמא	טו	35	ולא-יסף שמואל לראות את-שאול עד-יום מותו כי-התאבל שמואל אל-שאול ויהוה נחם כי-המליך את-שאול על-ישראל.</P>
שמא	טז	1	ויאמר יהוה אל-שמואל עד-מתי אתה מתאבל אל-שאול ואני מאסתיו ממלך על-ישראל מלא קרנך שמן ולך אשלחך אל-ישי בית-הלחמי כי-ראיתי בבניו לי מלך.
שמא	טז	2	ויאמר שמואל איך אלך ושמע שאול והרגני ויאמר יהוה עגלת בקר תקח בידך ואמרת לזבח ליהוה באתי.
שמא	טז	3	וקראת לישי בזבח ואנכי אודיעך את אשר-תעשה ומשחת לי את אשר-אמר אליך.
שמא	טז	4	ויעש שמואל את אשר דבר יהוה ויבא בית לחם ויחרדו זקני העיר לקראתו ויאמר שלם בואך.
שמא	טז	5	ויאמר שלום לזבח ליהוה באתי התקדשו ובאתם אתי בזבח ויקדש את-ישי ואת-בניו ויקרא להם לזבח.
שמא	טז	6	ויהי בבואם וירא את-אליאב ויאמר אך נגד יהוה משיחו.</P>
שמא	טז	7	ויאמר יהוה אל-שמואל אל-תבט אל-מראהו ואל-גבה קומתו כי מאסתיהו כי לא אשר יראה האדם כי האדם יראה לעינים ויהוה יראה ללבב.
שמא	טז	8	ויקרא ישי אל-אבינדב ויעברהו לפני שמואל ויאמר גם-בזה לא-בחר יהוה.
שמא	טז	9	ויעבר ישי שמה ויאמר גם-בזה לא-בחר יהוה.
שמא	טז	10	ויעבר ישי שבעת בניו לפני שמואל ויאמר שמואל אל-ישי לא-בחר יהוה באלה.
שמא	טז	11	ויאמר שמואל אל-ישי התמו הנערים ויאמר עוד שאר הקטן והנה רעה בצאן ויאמר שמואל אל-ישי שלחה וקחנו כי לא-נסב עד-באו פה.
שמא	טז	12	וישלח ויביאהו והוא אדמוני עם-יפה עינים וטוב ראי ויאמר יהוה קום משחהו כי-זה הוא.
שמא	טז	13	ויקח שמואל את-קרן השמן וימשח אתו בקרב אחיו ותצלח רוח-יהוה אל-דוד מהיום ההוא ומעלה ויקם שמואל וילך הרמתה.
שמא	טז	14	ורוח יהוה סרה מעם שאול ובעתתו רוח-רעה מאת יהוה.
שמא	טז	15	ויאמרו עבדי-שאול אליו הנה-נא רוח-אלהים רעה מבעתך.
שמא	טז	16	יאמר-נא אדננו עבדיך לפניך יבקשו איש ידע מנגן בכנור והיה בהיות עליך רוח-אלהים רעה ונגן בידו וטוב לך.</P>
שמא	טז	17	ויאמר שאול אל-עבדיו ראו-נא לי איש מיטיב לנגן והביאותם אלי.
שמא	טז	18	ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר ויהוה עמו.
שמא	טז	19	וישלח שאול מלאכים אל-ישי ויאמר שלחה אלי את-דוד בנך אשר בצאן.
שמא	טז	20	ויקח ישי חמור לחם ונאד יין וגדי עזים אחד וישלח ביד-דוד בנו אל-שאול.
שמא	טז	21	ויבא דוד אל-שאול ויעמד לפניו ויאהבהו מאד ויהי-לו נשא כלים.
שמא	טז	22	וישלח שאול אל-ישי לאמר יעמד-נא דוד לפני כי-מצא חן בעיני.
שמא	טז	23	והיה בהיות רוח-אלהים אל-שאול ולקח דוד את-הכנור ונגן בידו ורוח לשאול וטוב לו וסרה מעליו רוח הרעה.</P>
שמא	י	1	ויקח שמואל את-פך השמן ויצק על-ראשו וישקהו ויאמר הלוא כי-משחך יהוה על-נחלתו לנגיד.
שמא	י	2	בלכתך היום מעמדי ומצאת שני אנשים עם-קברת רחל בגבול בנימן בצלצח ואמרו אליך נמצאו האתנות אשר הלכת לבקש והנה נטש אביך את-דברי האתנות ודאג לכם לאמר מה אעשה לבני.
שמא	י	3	וחלפת משם והלאה ובאת עד-אלון תבור ומצאוך שם שלשה אנשים עלים אל-האלהים בית-אל אחד נשא שלשה גדיים ואחד נשא שלשת ככרות לחם ואחד נשא נבל-יין.
שמא	י	4	ושאלו לך לשלום ונתנו לך שתי-לחם ולקחת מידם.
שמא	י	5	אחר כן תבוא גבעת האלהים אשר-שם נצבי פלשתים ויהי כבאך שם העיר ופגעת חבל נביאים ירדים מהבמה ולפניהם נבל ותף וחליל וכנור והמה מתנבאים.
שמא	י	6	וצלחה עליך רוח יהוה והתנבית עמם ונהפכת לאיש אחר.
שמא	י	7	והיה כי תבאינה האתות האלה לך עשה לך אשר תמצא ידך כי האלהים עמך.
שמא	י	8	וירדת לפני הגלגל והנה אנכי ירד אליך להעלות עלות לזבח זבחי שלמים שבעת ימים תוחל עד-בואי אליך והודעתי לך את אשר תעשה.
שמא	י	9	והיה כהפנתו שכמו ללכת מעם שמואל ויהפך-לו אלהים לב אחר ויבאו כל-האתות האלה ביום ההוא.</P>
שמא	י	10	ויבאו שם הגבעתה והנה חבל-נבאים לקראתו ותצלח עליו רוח אלהים ויתנבא בתוכם.
שמא	י	11	ויהי כל-יודעו מאתמול שלשום ויראו והנה עם-נבאים נבא ויאמר העם איש אל-רעהו מה-זה היה לבן-קיש הגם שאול בנביאים.
שמא	י	12	ויען איש משם ויאמר ומי אביהם על-כן היתה למשל הגם שאול בנבאים.
שמא	י	13	ויכל מהתנבות ויבא הבמה.
שמא	י	14	ויאמר דוד שאול אליו ואל-נערו אן הלכתם ויאמר לבקש את-האתנות ונראה כי-אין ונבוא אל-שמואל.
שמא	י	15	ויאמר דוד שאול הגידה-נא לי מה-אמר לכם שמואל.
שמא	י	16	ויאמר שאול אל-דודו הגד הגיד לנו כי נמצאו האתנות ואת-דבר המלוכה לא-הגיד לו אשר אמר שמואל.</P>
שמא	י	17	ויצעק שמואל את-העם אל-יהוה המצפה.
שמא	י	18	ויאמר אל-בני ישראל כה-אמר יהוה אלהי ישראל אנכי העליתי את-ישראל ממצרים ואציל אתכם מיד מצרים ומיד כל-הממלכות הלחצים אתכם.
שמא	י	19	ואתם היום מאסתם את-אלהיכם אשר-הוא מושיע לכם מכל-רעותיכם וצרתיכם ותאמרו לו כי-מלך תשים עלינו ועתה התיצבו לפני יהוה לשבטיכם ולאלפיכם.
שמא	י	20	ויקרב שמואל את כל-שבטי ישראל וילכד שבט בנימן.
שמא	י	21	ויקרב את-שבט בנימן למשפחתו ותלכד משפחת המטרי וילכד שאול בן-קיש ויבקשהו ולא נמצא.
שמא	י	22	וישאלו-עוד ביהוה הבא עוד הלם איש ויאמר יהוה הנה-הוא נחבא אל-הכלים.
שמא	י	23	וירצו ויקחהו משם ויתיצב בתוך העם ויגבה מכל-העם משכמו ומעלה.
שמא	י	24	ויאמר שמואל אל-כל-העם הראיתם אשר בחר-בו יהוה כי אין כמהו בכל-העם וירעו כל-העם ויאמרו יחי המלך.</P>
שמא	י	25	וידבר שמואל אל-העם את משפט המלכה ויכתב בספר וינח לפני יהוה וישלח שמואל את-כל-העם איש לביתו.
שמא	י	26	וגם-שאול הלך לביתו גבעתה וילכו עמו החיל אשר-נגע אלהים בלבם.
שמא	י	27	ובני בליעל אמרו מה-ישענו זה ויבזהו ולא-הביאו לו מנחה ויהי כמחריש.</P>
שמא	יא	1	ויעל נחש העמוני ויחן על-יבש גלעד ויאמרו כל-אנשי יביש אל-נחש כרת-לנו ברית ונעבדך.
שמא	יא	2	ויאמר אליהם נחש העמוני בזאת אכרת לכם בנקור לכם כל-עין ימין ושמתיה חרפה על-כל-ישראל.
שמא	יא	3	ויאמרו אליו זקני יביש הרף לנו שבעת ימים ונשלחה מלאכים בכל גבול ישראל ואם-אין מושיע אתנו ויצאנו אליך.
שמא	יא	4	ויבאו המלאכים גבעת שאול וידברו הדברים באזני העם וישאו כל-העם את-קולם ויבכו.
שמא	יא	5	והנה שאול בא אחרי הבקר מן-השדה ויאמר שאול מה-לעם כי יבכו ויספרו-לו את-דברי אנשי יביש.
שמא	יא	6	ותצלח רוח-אלהים על-שאול בשמעו את-הדברים האלה ויחר אפו מאד.
שמא	יא	7	ויקח צמד בקר וינתחהו וישלח בכל-גבול ישראל ביד המלאכים לאמר אשר איננו יצא אחרי שאול ואחר שמואל כה יעשה לבקרו ויפל פחד-יהוה על-העם ויצאו כאיש אחד.
שמא	יא	8	ויפקדם בבזק ויהיו בני-ישראל שלש מאות אלף ואיש יהודה שלשים אלף.
שמא	יא	9	ויאמרו למלאכים הבאים כה תאמרון לאיש יביש גלעד מחר תהיה-לכם תשועה בחם השמש ויבאו המלאכים ויגידו לאנשי יביש וישמחו.
שמא	יא	10	ויאמרו אנשי יביש מחר נצא אליכם ועשיתם לנו ככל-הטוב בעיניכם.</P>
שמא	יא	11	ויהי ממחרת וישם שאול את-העם שלשה ראשים ויבאו בתוך-המחנה באשמרת הבקר ויכו את-עמון עד-חם היום ויהי הנשארים ויפצו ולא נשארו-בם שנים יחד.
שמא	יא	12	ויאמר העם אל-שמואל מי האמר שאול ימלך עלינו תנו האנשים ונמיתם.
שמא	יא	13	ויאמר שאול לא-יומת איש ביום הזה כי היום עשה-יהוה תשועה בישראל.
שמא	יא	14	ויאמר שמואל אל-העם לכו ונלכה הגלגל ונחדש שם המלוכה.
שמא	יא	15	וילכו כל-העם הגלגל וימלכו שם את-שאול לפני יהוה בגלגל ויזבחו-שם זבחים שלמים לפני יהוה וישמח שם שאול וכל-אנשי ישראל עד-מאד.</P>
שמא	יב	1	ויאמר שמואל אל-כל-ישראל הנה שמעתי בקלכם לכל אשר-אמרתם לי ואמליך עליכם מלך.
שמא	יב	2	ועתה הנה המלך מתהלך לפניכם ואני זקנתי ושבתי ובני הנם אתכם ואני התהלכתי לפניכם מנערי עד-היום הזה.
שמא	יב	3	הנני ענו בי נגד יהוה ונגד משיחו את-שור מי לקחתי וחמור מי לקחתי ואת-מי עשקתי את-מי רצותי ומיד-מי לקחתי כפר ואעלים עיני בו ואשיב לכם.
שמא	יב	4	ויאמרו לא עשקתנו ולא רצותנו ולא-לקחת מיד-איש מאומה.
שמא	יב	5	ויאמר אליהם עד יהוה בכם ועד משיחו היום הזה כי לא מצאתם בידי מאומה ויאמר עד.</P>
שמא	יב	6	ויאמר שמואל אל-העם יהוה אשר עשה את-משה ואת-אהרן ואשר העלה את-אבתיכם מארץ מצרים.
שמא	יב	7	ועתה התיצבו ואשפטה אתכם לפני יהוה את כל-צדקות יהוה אשר-עשה אתכם ואת-אבותיכם.
שמא	יב	8	כאשר-בא יעקב מצרים ויזעקו אבותיכם אל-יהוה וישלח יהוה את-משה ואת-אהרן ויוציאו את-אבתיכם ממצרים וישבום במקום הזה.
שמא	יב	9	וישכחו את-יהוה אלהיהם וימכר אתם ביד סיסרא שר-צבא חצור וביד-פלשתים וביד מלך מואב וילחמו בם.
שמא	יב	10	ויזעקו אל-יהוה ויאמר חטאנו כי עזבנו את-יהוה ונעבד את-הבעלים ואת-העשתרות ועתה הצילנו מיד איבינו ונעבדך.
שמא	יב	11	וישלח יהוה את-ירבעל ואת-בדן ואת-יפתח ואת-שמואל ויצל אתכם מיד איביכם מסביב ותשבו בטח.
שמא	יב	12	ותראו כי-נחש מלך בני-עמון בא עליכם ותאמרו לי לא כי-מלך ימלך עלינו ויהוה אלהיכם מלככם.
שמא	יב	13	ועתה הנה המלך אשר בחרתם אשר שאלתם והנה נתן יהוה עליכם מלך.
שמא	יב	14	אם-תיראו את-יהוה ועבדתם אתו ושמעתם בקלו ולא תמרו את-פי יהוה והיתם גם-אתם וגם-המלך אשר מלך עליכם אחר יהוה אלהיכם.
שמא	יב	15	ואם-לא תשמעו בקול יהוה ומריתם את-פי יהוה והיתה יד-יהוה בכם ובאבתיכם.
שמא	יב	16	גם-עתה התיצבו וראו את-הדבר הגדול הזה אשר יהוה עשה לעיניכם.
שמא	יב	17	הלוא קציר-חטים היום אקרא אל-יהוה ויתן קלות ומטר ודעו וראו כי-רעתכם רבה אשר עשיתם בעיני יהוה לשאול לכם מלך.</P>
שמא	יב	18	ויקרא שמואל אל-יהוה ויתן יהוה קלת ומטר ביום ההוא ויירא כל-העם מאד את-יהוה ואת-שמואל.
שמא	יב	19	ויאמרו כל-העם אל-שמואל התפלל בעד-עבדיך אל-יהוה אלהיך ואל-נמות כי-יספנו על-כל-חטאתינו רעה לשאל לנו מלך.
שמא	יב	20	ויאמר שמואל אל-העם אל-תיראו אתם עשיתם את כל-הרעה הזאת אך אל-תסורו מאחרי יהוה ועבדתם את-יהוה בכל-לבבכם.
שמא	יב	21	ולא תסורו כי אחרי התהו אשר לא-יועילו ולא יצילו כי-תהו המה.
שמא	יב	22	כי לא-יטש יהוה את-עמו בעבור שמו הגדול כי הואיל יהוה לעשות אתכם לו לעם.
שמא	יב	23	גם אנכי חלילה לי מחטא ליהוה מחדל להתפלל בעדכם והוריתי אתכם בדרך הטובה והישרה.
שמא	יב	24	אך יראו את-יהוה ועבדתם אתו באמת בכל-לבבכם כי ראו את אשר-הגדל עמכם.
שמא	יב	25	ואם-הרע תרעו גם-אתם גם-מלככם תספו.</P>
שמא	יג	1	בן-שנה שאול במלכו ושתי שנים מלך על-ישראל.
שמא	יג	2	ויבחר-לו שאול שלשת אלפים מישראל ויהיו עם-שאול אלפים במכמש ובהר בית-אל ואלף היו עם-יונתן בגבעת בנימין ויתר העם שלח איש לאהליו.
שמא	יג	3	ויך יונתן את נציב פלשתים אשר בגבע וישמעו פלשתים ושאול תקע בשופר בכל-הארץ לאמר ישמעו העברים.
שמא	יג	4	וכל-ישראל שמעו לאמר הכה שאול את-נציב פלשתים וגם-נבאש ישראל בפלשתים ויצעקו העם אחרי שאול הגלגל.
שמא	יג	5	ופלשתים נאספו להלחם עם-ישראל שלשים אלף רכב וששת אלפים פרשים ועם כחול אשר על-שפת-הים לרב ויעלו ויחנו במכמש קדמת בית און.
שמא	יג	6	ואיש ישראל ראו כי צר-לו כי נגש העם ויתחבאו העם במערות ובחוחים ובסלעים ובצרחים ובברות.
שמא	יג	7	ועברים עברו את-הירדן ארץ גד וגלעד ושאול עודנו בגלגל וכל-העם חרדו אחריו.
שמא	יג	8	וייחל שבעת ימים למועד אשר שמואל ולא-בא שמואל הגלגל ויפץ העם מעליו.
שמא	יג	9	ויאמר שאול הגשו אלי העלה והשלמים ויעל העלה.
שמא	יג	10	ויהי ככלתו להעלות העלה והנה שמואל בא ויצא שאול לקראתו לברכו.
שמא	יג	11	ויאמר שמואל מה עשית ויאמר שאול כי-ראיתי כי-נפץ העם מעלי ואתה לא-באת למועד הימים ופלשתים נאספים מכמש.
שמא	יג	12	ואמר עתה ירדו פלשתים אלי הגלגל ופני יהוה לא חליתי ואתאפק ואעלה העלה.</P>
שמא	יג	13	ויאמר שמואל אל-שאול נסכלת לא שמרת את-מצות יהוה אלהיך אשר צוך כי עתה הכין יהוה את-ממלכתך אל-ישראל עד-עולם.
שמא	יג	14	ועתה ממלכתך לא-תקום בקש יהוה לו איש כלבבו ויצוהו יהוה לנגיד על-עמו כי לא שמרת את אשר-צוך יהוה.</P>
שמא	יג	15	ויקם שמואל ויעל מן-הגלגל גבעת בנימן ויפקד שאול את-העם הנמצאים עמו כשש מאות איש.
שמא	יג	16	ושאול ויונתן בנו והעם הנמצא עמם ישבים בגבע בנימן ופלשתים חנו במכמש.
שמא	יג	17	ויצא המשחית ממחנה פלשתים שלשה ראשים הראש אחד יפנה אל-דרך עפרה אל-ארץ שועל.
שמא	יג	18	והראש אחד יפנה דרך בית חרון והראש אחד יפנה דרך הגבול הנשקף על-גי הצבעים המדברה.</P>
שמא	יג	19	וחרש לא ימצא בכל ארץ ישראל כי-אמר פלשתים פן יעשו העברים חרב או חנית.
שמא	יג	20	וירדו כל-ישראל הפלשתים ללטוש איש את-מחרשתו ואת-אתו ואת-קרדמו ואת מחרשתו.
שמא	יג	21	והיתה הפצירה פים למחרשת ולאתים ולשלש קלשון ולהקרדמים ולהציב הדרבן.
שמא	יג	22	והיה ביום מלחמת ולא נמצא חרב וחנית ביד כל-העם אשר את-שאול ואת-יונתן ותמצא לשאול וליונתן בנו.
שמא	יג	23	ויצא מצב פלשתים אל-מעבר מכמש.</P>
שמא	יד	1	ויהי היום ויאמר יונתן בן-שאול אל-הנער נשא כליו לכה ונעברה אל-מצב פלשתים אשר מעבר הלז ולאביו לא הגיד.
שמא	יד	2	ושאול יושב בקצה הגבעה תחת הרמון אשר במגרון והעם אשר עמו כשש מאות איש.
שמא	יד	3	ואחיה בן-אחטוב אחי איכבוד בן-פינחס בן-עלי כהן יהוה בשלו נשא אפוד והעם לא ידע כי הלך יונתן.
שמא	יד	4	ובין המעברות אשר בקש יונתן לעבר על-מצב פלשתים שן-הסלע מהעבר מזה ושן-הסלע מהעבר מזה ושם האחד בוצץ ושם האחד סנה.
שמא	יד	5	השן האחד מצוק מצפון מול מכמש והאחד מנגב מול גבע.</P>
שמא	יד	6	ויאמר יהונתן אל-הנער נשא כליו לכה ונעברה אל-מצב הערלים האלה אולי יעשה יהוה לנו כי אין ליהוה מעצור להושיע ברב או במעט.
שמא	יד	7	ויאמר לו נשא כליו עשה כל-אשר בלבבך נטה לך הנני עמך כלבבך.</P>
שמא	יד	8	ויאמר יהונתן הנה אנחנו עברים אל-האנשים ונגלינו אליהם.
שמא	יד	9	אם-כה יאמרו אלינו דמו עד-הגיענו אליכם ועמדנו תחתינו ולא נעלה אליהם.
שמא	יד	10	ואם-כה יאמרו עלו עלינו ועלינו כי-נתנם יהוה בידנו וזה-לנו האות.
שמא	יד	11	ויגלו שניהם אל-מצב פלשתים ויאמרו פלשתים הנה עברים יצאים מן-החרים אשר התחבאו-שם.
שמא	יד	12	ויענו אנשי המצבה את-יונתן ואת-נשא כליו ויאמרו עלו אלינו ונודיעה אתכם דבר ויאמר יונתן אל-נשא כליו עלה אחרי כי-נתנם יהוה ביד ישראל.
שמא	יד	13	ויעל יונתן על-ידיו ועל-רגליו ונשא כליו אחריו ויפלו לפני יונתן ונשא כליו ממותת אחריו.
שמא	יד	14	ותהי המכה הראשנה אשר הכה יונתן ונשא כליו כעשרים איש כבחצי מענה צמד שדה.
שמא	יד	15	ותהי חרדה במחנה בשדה ובכל-העם המצב והמשחית חרדו גם-המה ותרגז הארץ ותהי לחרדת אלהים.
שמא	יד	16	ויראו הצפים לשאול בגבעת בנימן והנה ההמון נמוג וילך והלם.</P>
שמא	יד	17	ויאמר שאול לעם אשר אתו פקדו-נא וראו מי הלך מעמנו ויפקדו והנה אין יונתן ונשא כליו.
שמא	יד	18	ויאמר שאול לאחיה הגישה ארון האלהים כי-היה ארון האלהים ביום ההוא ובני ישראל.
שמא	יד	19	ויהי עד דבר שאול אל-הכהן וההמון אשר במחנה פלשתים וילך הלוך ורב ויאמר שאול אל-הכהן אסף ידך.
שמא	יד	20	ויזעק שאול וכל-העם אשר אתו ויבאו עד-המלחמה והנה היתה חרב איש ברעהו מהומה גדולה מאד.
שמא	יד	21	והעברים היו לפלשתים כאתמול שלשום אשר עלו עמם במחנה סביב וגם-המה להיות עם-ישראל אשר עם-שאול ויונתן.
שמא	יד	22	וכל איש ישראל המתחבאים בהר-אפרים שמעו כי-נסו פלשתים וידבקו גם-המה אחריהם במלחמה.
שמא	יד	23	ויושע יהוה ביום ההוא את-ישראל והמלחמה עברה את-בית און.
שמא	יד	24	ואיש-ישראל נגש ביום ההוא ויאל שאול את-העם לאמר ארור האיש אשר-יאכל לחם עד-הערב ונקמתי מאיבי ולא טעם כל-העם לחם.</P>
שמא	יד	25	וכל-הארץ באו ביער ויהי דבש על-פני השדה.
שמא	יד	26	ויבא העם אל-היער והנה הלך דבש ואין-משיג ידו אל-פיו כי-ירא העם את-השבעה.
שמא	יד	27	ויונתן לא-שמע בהשביע אביו את-העם וישלח את-קצה המטה אשר בידו ויטבל אותה ביערת הדבש וישב ידו אל-פיו ותראנה עיניו.
שמא	יד	28	ויען איש מהעם ויאמר השבע השביע אביך את-העם לאמר ארור האיש אשר-יאכל לחם היום ויעף העם.
שמא	יד	29	ויאמר יונתן עכר אבי את-הארץ ראו-נא כי-ארו עיני כי טעמתי מעט דבש הזה.
שמא	יד	30	אף כי לוא אכל אכל היום העם משלל איביו אשר מצא כי עתה לא-רבתה מכה בפלשתים.
שמא	יד	31	ויכו ביום ההוא בפלשתים ממכמש אילנה ויעף העם מאד.
שמא	יד	32	ויעש העם אל-שלל ויקחו צאן ובקר ובני בקר וישחטו-ארצה ויאכל העם על-הדם.
שמא	יד	33	ויגידו לשאול לאמר הנה העם חטאים ליהוה לאכל על-הדם ויאמר בגדתם גלו-אלי היום אבן גדולה.
שמא	יד	34	ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא-תחטאו ליהוה לאכל אל-הדם ויגשו כל-העם איש שורו בידו הלילה וישחטו-שם.
שמא	יד	35	ויבן שאול מזבח ליהוה אתו החל לבנות מזבח ליהוה.</P>
שמא	יד	36	ויאמר שאול נרדה אחרי פלשתים לילה ונבזה בהם עד-אור הבקר ולא-נשאר בהם איש ויאמרו כל-הטוב בעיניך עשה ויאמר הכהן נקרבה הלם אל-האלהים.
שמא	יד	37	וישאל שאול באלהים הארד אחרי פלשתים התתנם ביד ישראל ולא ענהו ביום ההוא.
שמא	יד	38	ויאמר שאול גשו הלם כל פנות העם ודעו וראו במה היתה החטאת הזאת היום.
שמא	יד	39	כי חי-יהוה המושיע את-ישראל כי אם-ישנו ביונתן בני כי מות ימות ואין ענהו מכל-העם.
שמא	יד	40	ויאמר אל-כל-ישראל אתם תהיו לעבר אחד ואני ויונתן בני נהיה לעבר אחד ויאמרו העם אל-שאול הטוב בעיניך עשה.</P>
שמא	יד	41	ויאמר שאול אל-יהוה אלהי ישראל הבה תמים וילכד יונתן ושאול והעם יצאו.
שמא	יד	42	ויאמר שאול הפילו ביני ובין יונתן בני וילכד יונתן.
שמא	יד	43	ויאמר שאול אל-יונתן הגידה לי מה עשיתה ויגד-לו יונתן ויאמר טעם טעמתי בקצה המטה אשר-בידי מעט דבש הנני אמות.</P>
שמא	יד	44	ויאמר שאול כה-יעשה אלהים וכה יוסף כי-מות תמות יונתן.
שמא	יד	45	ויאמר העם אל-שאול היונתן ימות אשר עשה הישועה הגדולה הזאת בישראל חלילה חי-יהוה אם-יפל משערת ראשו ארצה כי-עם-אלהים עשה היום הזה ויפדו העם את-יונתן ולא-מת.
שמא	יד	46	ויעל שאול מאחרי פלשתים ופלשתים הלכו למקומם.
שמא	יד	47	ושאול לכד המלוכה על-ישראל וילחם סביב בכל-איביו במואב ובבני-עמון ובאדום ובמלכי צובה ובפלשתים ובכל אשר-יפנה ירשיע.
שמא	יד	48	ויעש חיל ויך את-עמלק ויצל את-ישראל מיד שסהו.</P>
שמא	יד	49	ויהיו בני שאול יונתן וישוי ומלכי-שוע ושם שתי בנתיו שם הבכירה מרב ושם הקטנה מיכל.
שמא	יד	50	ושם אשת שאול אחינעם בת-אחימעץ ושם שר-צבאו אבינר בן-נר דוד שאול.
שמא	יד	51	וקיש אבי-שאול ונר אבי-אבנר בן-אביאל.</P>
שמא	יד	52	ותהי המלחמה חזקה על-פלשתים כל ימי שאול וראה שאול כל-איש גבור וכל-בן-חיל ויאספהו אליו.</P>
שמא	יז	1	ויאספו פלשתים את-מחניהם למלחמה ויאספו שכה אשר ליהודה ויחנו בין-שוכה ובין-עזקה באפס דמים.
שמא	יז	2	ושאול ואיש-ישראל נאספו ויחנו בעמק האלה ויערכו מלחמה לקראת פלשתים.
שמא	יז	3	ופלשתים עמדים אל-ההר מזה וישראל עמדים אל-ההר מזה והגיא ביניהם.
שמא	יז	4	ויצא איש-הבנים ממחנות פלשתים גלית שמו מגת גבהו שש אמות וזרת.
שמא	יז	5	וכובע נחשת על-ראשו ושריון קשקשים הוא לבוש ומשקל השריון חמשת-אלפים שקלים נחשת.
שמא	יז	6	ומצחת נחשת על-רגליו וכידון נחשת בין כתפיו.
שמא	יז	7	וחץ חניתו כמנור ארגים ולהבת חניתו שש-מאות שקלים ברזל ונשא הצנה הלך לפניו.
שמא	יז	8	ויעמד ויקרא אל-מערכת ישראל ויאמר להם למה תצאו לערך מלחמה הלוא אנכי הפלשתי ואתם עבדים לשאול ברו-לכם איש וירד אלי.
שמא	יז	9	אם-יוכל להלחם אתי והכני והיינו לכם לעבדים ואם-אני אוכל-לו והכיתיו והייתם לנו לעבדים ועבדתם אתנו.
שמא	יז	10	ויאמר הפלשתי אני חרפתי את-מערכות ישראל היום הזה תנו-לי איש ונלחמה יחד.
שמא	יז	11	וישמע שאול וכל-ישראל את-דברי הפלשתי האלה ויחתו ויראו מאד.</P>
שמא	יז	12	ודוד בן-איש אפרתי הזה מבית לחם יהודה ושמו ישי ולו שמנה בנים והאיש בימי שאול זקן בא באנשים.
שמא	יז	13	וילכו שלשת בני-ישי הגדלים הלכו אחרי-שאול למלחמה ושם שלשת בניו אשר הלכו במלחמה אליאב הבכור ומשנהו אבינדב והשלשי שמה.
שמא	יז	14	ודוד הוא הקטן ושלשה הגדלים הלכו אחרי שאול.</P>
שמא	יז	15	ודוד הלך ושב מעל שאול לרעות את-צאן אביו בית-לחם.
שמא	יז	16	ויגש הפלשתי השכם והערב ויתיצב ארבעים יום.</P>
שמא	יז	17	ויאמר ישי לדוד בנו קח-נא לאחיך איפת הקליא הזה ועשרה לחם הזה והרץ המחנה לאחיך.
שמא	יז	18	ואת עשרת חרצי החלב האלה תביא לשר-האלף ואת-אחיך תפקד לשלום ואת-ערבתם תקח.
שמא	יז	19	ושאול והמה וכל-איש ישראל בעמק האלה נלחמים עם-פלשתים.</P>
שמא	יז	20	וישכם דוד בבקר ויטש את-הצאן על-שמר וישא וילך כאשר צוהו ישי ויבא המעגלה והחיל היצא אל-המערכה והרעו במלחמה.
שמא	יז	21	ותערך ישראל ופלשתים מערכה לקראת מערכה.
שמא	יז	22	ויטש דוד את-הכלים מעליו על-יד שומר הכלים וירץ המערכה ויבא וישאל לאחיו לשלום.
שמא	יז	23	והוא מדבר עמם והנה איש הבנים עולה גלית הפלשתי שמו מגת ממערות פלשתים וידבר כדברים האלה וישמע דוד.
שמא	יז	24	וכל איש ישראל בראותם את-האיש וינסו מפניו וייראו מאד.
שמא	יז	25	ויאמר איש ישראל הראיתם האיש העלה הזה כי לחרף את-ישראל עלה והיה האיש אשר-יכנו יעשרנו המלך עשר גדול ואת-בתו יתן-לו ואת בית אביו יעשה חפשי בישראל.
שמא	יז	26	ויאמר דוד אל-האנשים העמדים עמו לאמר מה-יעשה לאיש אשר יכה את-הפלשתי הלז והסיר חרפה מעל ישראל כי מי הפלשתי הערל הזה כי חרף מערכות אלהים חיים.
שמא	יז	27	ויאמר לו העם כדבר הזה לאמר כה יעשה לאיש אשר יכנו.
שמא	יז	28	וישמע אליאב אחיו הגדול בדברו אל-האנשים ויחר-אף אליאב בדוד ויאמר למה-זה ירדת ועל-מי נטשת מעט הצאן ההנה במדבר אני ידעתי את-זדנך ואת רע לבבך כי למען ראות המלחמה ירדת.
שמא	יז	29	ויאמר דוד מה עשיתי עתה הלוא דבר הוא.
שמא	יז	30	ויסב מאצלו אל-מול אחר ויאמר כדבר הזה וישבהו העם דבר כדבר הראשון.
שמא	יז	31	וישמעו הדברים אשר דבר דוד ויגדו לפני-שאול ויקחהו.
שמא	יז	32	ויאמר דוד אל-שאול אל-יפל לב-אדם עליו עבדך ילך ונלחם עם-הפלשתי הזה.
שמא	יז	33	ויאמר שאול אל-דוד לא תוכל ללכת אל-הפלשתי הזה להלחם עמו כי-נער אתה והוא איש מלחמה מנעריו.</P>
שמא	יז	34	ויאמר דוד אל-שאול רעה היה עבדך לאביו בצאן ובא הארי ואת-הדוב ונשא שה מהעדר.
שמא	יז	35	ויצאתי אחריו והכתיו והצלתי מפיו ויקם עלי והחזקתי בזקנו והכתיו והמיתיו.
שמא	יז	36	גם את-הארי גם-הדוב הכה עבדך והיה הפלשתי הערל הזה כאחד מהם כי חרף מערכת אלהים חיים.</P>
שמא	יז	37	ויאמר דוד יהוה אשר הצלני מיד הארי ומיד הדב הוא יצילני מיד הפלשתי הזה ויאמר שאול אל-דוד לך ויהוה יהיה עמך.
שמא	יז	38	וילבש שאול את-דוד מדיו ונתן קובע נחשת על-ראשו וילבש אתו שריון.
שמא	יז	39	ויחגר דוד את-חרבו מעל למדיו ויאל ללכת כי לא-נסה ויאמר דוד אל-שאול לא אוכל ללכת באלה כי לא נסיתי ויסרם דוד מעליו.
שמא	יז	40	ויקח מקלו בידו ויבחר-לו חמשה חלקי-אבנים מן-הנחל וישם אתם בכלי הרעים אשר-לו ובילקוט וקלעו בידו ויגש אל-הפלשתי.
שמא	יז	41	וילך הפלשתי הלך וקרב אל-דוד והאיש נשא הצנה לפניו.
שמא	יז	42	ויבט הפלשתי ויראה את-דוד ויבזהו כי-היה נער ואדמני עם-יפה מראה.
שמא	יז	43	ויאמר הפלשתי אל-דוד הכלב אנכי כי-אתה בא-אלי במקלות ויקלל הפלשתי את-דוד באלהיו.
שמא	יז	44	ויאמר הפלשתי אל-דוד לכה אלי ואתנה את-בשרך לעוף השמים ולבהמת השדה.</P>
שמא	יז	45	ויאמר דוד אל-הפלשתי אתה בא אלי בחרב ובחנית ובכידון ואנכי בא-אליך בשם יהוה צבאות אלהי מערכות ישראל אשר חרפת.
שמא	יז	46	היום הזה יסגרך יהוה בידי והכיתך והסרתי את-ראשך מעליך ונתתי פגר מחנה פלשתים היום הזה לעוף השמים ולחית הארץ וידעו כל-הארץ כי יש אלהים לישראל.
שמא	יז	47	וידעו כל-הקהל הזה כי-לא בחרב ובחנית יהושיע יהוה כי ליהוה המלחמה ונתן אתכם בידנו.</P>
שמא	יז	48	והיה כי-קם הפלשתי וילך ויקרב לקראת דוד וימהר דוד וירץ המערכה לקראת הפלשתי.
שמא	יז	49	וישלח דוד את-ידו אל-הכלי ויקח משם אבן ויקלע ויך את-הפלשתי אל-מצחו ותטבע האבן במצחו ויפל על-פניו ארצה.
שמא	יז	50	ויחזק דוד מן-הפלשתי בקלע ובאבן ויך את-הפלשתי וימיתהו וחרב אין ביד-דוד.
שמא	יז	51	וירץ דוד ויעמד אל-הפלשתי ויקח את-חרבו וישלפה מתערה וימתתהו ויכרת-בה את-ראשו ויראו הפלשתים כי-מת גבורם וינסו.
שמא	יז	52	ויקמו אנשי ישראל ויהודה וירעו וירדפו את-הפלשתים עד-בואך גיא ועד שערי עקרון ויפלו חללי פלשתים בדרך שערים ועד-גת ועד-עקרון.
שמא	יז	53	וישבו בני ישראל מדלק אחרי פלשתים וישסו את-מחניהם.
שמא	יז	54	ויקח דוד את-ראש הפלשתי ויבאהו ירושלם ואת-כליו שם באהלו.</P>
שמא	יז	55	וכראות שאול את-דוד יצא לקראת הפלשתי אמר אל-אבנר שר הצבא בן-מי-זה הנער אבנר ויאמר אבנר חי-נפשך המלך אם-ידעתי.
שמא	יז	56	ויאמר המלך שאל אתה בן-מי-זה העלם.</P>
שמא	יז	57	וכשוב דוד מהכות את-הפלשתי ויקח אתו אבנר ויבאהו לפני שאול וראש הפלשתי בידו.
שמא	יז	58	ויאמר אליו שאול בן-מי אתה הנער ויאמר דוד בן-עבדך ישי בית הלחמי.</P>
שמא	יח	1	ויהי ככלתו לדבר אל-שאול ונפש יהונתן נקשרה בנפש דוד ויאהבו יהונתן כנפשו.
שמא	יח	2	ויקחהו שאול ביום ההוא ולא נתנו לשוב בית אביו.
שמא	יח	3	ויכרת יהונתן ודוד ברית באהבתו אתו כנפשו.
שמא	יח	4	ויתפשט יהונתן את-המעיל אשר עליו ויתנהו לדוד ומדיו ועד-חרבו ועד-קשתו ועד-חגרו.
שמא	יח	5	ויצא דוד בכל אשר ישלחנו שאול ישכיל וישמהו שאול על אנשי המלחמה וייטב בעיני כל-העם וגם בעיני עבדי שאול.</P>
שמא	יח	6	ויהי בבואם בשוב דוד מהכות את-הפלשתי ותצאנה הנשים מכל-ערי ישראל לשור והמחלות לקראת שאול המלך בתפים בשמחה ובשלשים.
שמא	יח	7	ותענינה הנשים המשחקות ותאמרן הכה שאול באלפו ודוד ברבבתיו.
שמא	יח	8	ויחר לשאול מאד וירע בעיניו הדבר הזה ויאמר נתנו לדוד רבבות ולי נתנו האלפים ועוד לו אך המלוכה.
שמא	יח	9	ויהי שאול עון את-דוד מהיום ההוא והלאה.</P>
שמא	יח	10	ויהי ממחרת ותצלח רוח אלהים רעה אל-שאול ויתנבא בתוך-הבית ודוד מנגן בידו כיום ביום והחנית ביד-שאול.
שמא	יח	11	ויטל שאול את-החנית ויאמר אכה בדוד ובקיר ויסב דוד מפניו פעמים.
שמא	יח	12	וירא שאול מלפני דוד כי-היה יהוה עמו ומעם שאול סר.
שמא	יח	13	ויסרהו שאול מעמו וישמהו לו שר-אלף ויצא ויבא לפני העם.</P>
שמא	יח	14	ויהי דוד לכל-דרכו משכיל ויהוה עמו.
שמא	יח	15	וירא שאול אשר-הוא משכיל מאד ויגר מפניו.
שמא	יח	16	וכל-ישראל ויהודה אהב את-דוד כי-הוא יוצא ובא לפניהם.</P>
שמא	יח	17	ויאמר שאול אל-דוד הנה בתי הגדולה מרב אתה אתן-לך לאשה אך היה-לי לבן-חיל והלחם מלחמות יהוה ושאול אמר אל-תהי ידי בו ותהי-בו יד-פלשתים.</P>
שמא	יח	18	ויאמר דוד אל-שאול מי אנכי ומי חיי משפחת אבי בישראל כי-אהיה חתן למלך.
שמא	יח	19	ויהי בעת תת את-מרב בת-שאול לדוד והיא נתנה לעדריאל המחלתי לאשה.
שמא	יח	20	ותאהב מיכל בת-שאול את-דוד ויגדו לשאול וישר הדבר בעיניו.
שמא	יח	21	ויאמר שאול אתננה לו ותהי-לו למוקש ותהי-בו יד-פלשתים ויאמר שאול אל-דוד בשתים תתחתן בי היום.
שמא	יח	22	ויצו שאול את-עבדו דברו אל-דוד בלט לאמר הנה חפץ בך המלך וכל-עבדיו אהבוך ועתה התחתן במלך.
שמא	יח	23	וידברו עבדי שאול באזני דוד את-הדברים האלה ויאמר דוד הנקלה בעיניכם התחתן במלך ואנכי איש-רש ונקלה.
שמא	יח	24	ויגדו עבדי שאול לו לאמר כדברים האלה דבר דוד.
שמא	יח	25	ויאמר שאול כה-תאמרו לדוד אין-חפץ למלך במהר כי במאה ערלות פלשתים להנקם באיבי המלך ושאול חשב להפיל את-דוד ביד-פלשתים.
שמא	יח	26	ויגדו עבדיו לדוד את-הדברים האלה וישר הדבר בעיני דוד להתחתן במלך ולא מלאו הימים.
שמא	יח	27	ויקם דוד וילך הוא ואנשיו ויך בפלשתים מאתים איש ויבא דוד את-ערלתיהם וימלאום למלך להתחתן במלך ויתן-לו שאול את-מיכל בתו לאשה.</P>
שמא	יח	28	וירא שאול וידע כי יהוה עם-דוד ומיכל בת-שאול אהבתהו.
שמא	יח	29	ויאסף שאול לרא מפני דוד עוד ויהי שאול איב את-דוד כל-הימים.</P>
שמא	יח	30	ויצאו שרי פלשתים ויהי מדי צאתם שכל דוד מכל עבדי שאול וייקר שמו מאד.</P>
שמא	יט	1	וידבר שאול אל-יונתן בנו ואל-כל-עבדיו להמית את-דוד ויהונתן בן-שאול חפץ בדוד מאד.
שמא	יט	2	ויגד יהונתן לדוד לאמר מבקש שאול אבי להמיתך ועתה השמר-נא בבקר וישבת בסתר ונחבאת.
שמא	יט	3	ואני אצא ועמדתי ליד-אבי בשדה אשר אתה שם ואני אדבר בך אל-אבי וראיתי מה והגדתי לך.</P>
שמא	יט	4	וידבר יהונתן בדוד טוב אל-שאול אביו ויאמר אליו אל-יחטא המלך בעבדו בדוד כי לוא חטא לך וכי מעשיו טוב-לך מאד.
שמא	יט	5	וישם את-נפשו בכפו ויך את-הפלשתי ויעש יהוה תשועה גדולה לכל-ישראל ראית ותשמח ולמה תחטא בדם נקי להמית את-דוד חנם.
שמא	יט	6	וישמע שאול בקול יהונתן וישבע שאול חי-יהוה אם-יומת.
שמא	יט	7	ויקרא יהונתן לדוד ויגד-לו יהונתן את כל-הדברים האלה ויבא יהונתן את-דוד אל-שאול ויהי לפניו כאתמול שלשום.</P>
שמא	יט	8	ותוסף המלחמה להיות ויצא דוד וילחם בפלשתים ויך בהם מכה גדולה וינסו מפניו.
שמא	יט	9	ותהי רוח יהוה רעה אל-שאול והוא בביתו יושב וחניתו בידו ודוד מנגן ביד.
שמא	יט	10	ויבקש שאול להכות בחנית בדוד ובקיר ויפטר מפני שאול ויך את-החנית בקיר ודוד נס וימלט בלילה הוא.</P>
שמא	יט	11	וישלח שאול מלאכים אל-בית דוד לשמרו ולהמיתו בבקר ותגד לדוד מיכל אשתו לאמר אם-אינך ממלט את-נפשך הלילה מחר אתה מומת.
שמא	יט	12	ותרד מיכל את-דוד בעד החלון וילך ויברח וימלט.
שמא	יט	13	ותקח מיכל את-התרפים ותשם אל-המטה ואת כביר העזים שמה מראשתיו ותכס בבגד.</P>
שמא	יט	14	וישלח שאול מלאכים לקחת את-דוד ותאמר חלה הוא.</P>
שמא	יט	15	וישלח שאול את-המלאכים לראות את-דוד לאמר העלו אתו במטה אלי להמתו.
שמא	יט	16	ויבאו המלאכים והנה התרפים אל-המטה וכביר העזים מראשתיו.</P>
שמא	יט	17	ויאמר שאול אל-מיכל למה ככה רמיתני ותשלחי את-איבי וימלט ותאמר מיכל אל-שאול הוא-אמר אלי שלחני למה אמיתך.
שמא	יט	18	ודוד ברח וימלט ויבא אל-שמואל הרמתה ויגד-לו את כל-אשר עשה-לו שאול וילך הוא ושמואל וישבו בנוית.
שמא	יט	19	ויגד לשאול לאמר הנה דוד בנוית ברמה.
שמא	יט	20	וישלח שאול מלאכים לקחת את-דוד וירא את-להקת הנביאים נבאים ושמואל עמד נצב עליהם ותהי על-מלאכי שאול רוח אלהים ויתנבאו גם-המה.
שמא	יט	21	ויגדו לשאול וישלח מלאכים אחרים ויתנבאו גם-המה ויסף שאול וישלח מלאכים שלשים ויתנבאו גם-המה.
שמא	יט	22	וילך גם-הוא הרמתה ויבא עד-בור הגדול אשר בשכו וישאל ויאמר איפה שמואל ודוד ויאמר הנה בנוית ברמה.
שמא	יט	23	וילך שם אל-נוית ברמה ותהי עליו גם-הוא רוח אלהים וילך הלוך ויתנבא עד-באו בנוית ברמה.
שמא	יט	24	ויפשט גם-הוא בגדיו ויתנבא גם-הוא לפני שמואל ויפל ערם כל-היום ההוא וכל-הלילה על-כן יאמרו הגם שאול בנביאם.</P>
שמא	כ	1	ויברח דוד מנוות ברמה ויבא ויאמר לפני יהונתן מה עשיתי מה-עוני ומה-חטאתי לפני אביך כי מבקש את-נפשי.
שמא	כ	2	ויאמר לו חלילה לא תמות הנה לו עשה אבי דבר גדול או דבר קטן ולא יגלה את-אזני ומדוע יסתיר אבי ממני את-הדבר הזה אין זאת.
שמא	כ	3	וישבע עוד דוד ויאמר ידע ידע אביך כי-מצאתי חן בעיניך ויאמר אל-ידע-זאת יהונתן פן-יעצב ואולם חי-יהוה וחי נפשך כי כפשע ביני ובין המות.
שמא	כ	4	ויאמר יהונתן אל-דוד מה-תאמר נפשך ואעשה-לך.</P>
שמא	כ	5	ויאמר דוד אל-יהונתן הנה-חדש מחר ואנכי ישב-אשב עם-המלך לאכול ושלחתני ונסתרתי בשדה עד הערב השלשית.
שמא	כ	6	אם-פקד יפקדני אביך ואמרת נשאל נשאל ממני דוד לרוץ בית-לחם עירו כי זבח הימים שם לכל-המשפחה.
שמא	כ	7	אם-כה יאמר טוב שלום לעבדך ואם-חרה יחרה לו דע כי-כלתה הרעה מעמו.
שמא	כ	8	ועשית חסד על-עבדך כי בברית יהוה הבאת את-עבדך עמך ואם-יש-בי עון המיתני אתה ועד-אביך למה-זה תביאני.</P>
שמא	כ	9	ויאמר יהונתן חלילה לך כי אם-ידע אדע כי-כלתה הרעה מעם אבי לבוא עליך ולא אתה אגיד לך.</P>
שמא	כ	10	ויאמר דוד אל-יהונתן מי יגיד לי או מה-יענך אביך קשה.</P>
שמא	כ	11	ויאמר יהונתן אל-דוד לכה ונצא השדה ויצאו שניהם השדה.</P>
שמא	כ	12	ויאמר יהונתן אל-דוד יהוה אלהי ישראל כי-אחקר את-אבי כעת מחר השלשית והנה-טוב אל-דוד ולא-אז אשלח אליך וגליתי את-אזנך.
שמא	כ	13	כה-יעשה יהוה ליהונתן וכה יסיף כי-ייטב אל-אבי את-הרעה עליך וגליתי את-אזנך ושלחתיך והלכת לשלום ויהי יהוה עמך כאשר היה עם-אבי.
שמא	כ	14	ולא אם-עודני חי ולא-תעשה עמדי חסד יהוה ולא אמות.
שמא	כ	15	ולא-תכרת את-חסדך מעם ביתי עד-עולם ולא בהכרת יהוה את-איבי דוד איש מעל פני האדמה.
שמא	כ	16	ויכרת יהונתן עם-בית דוד ובקש יהוה מיד איבי דוד.
שמא	כ	17	ויוסף יהונתן להשביע את-דוד באהבתו אתו כי-אהבת נפשו אהבו.</P>
שמא	כ	18	ויאמר-לו יהונתן מחר חדש ונפקדת כי יפקד מושבך.
שמא	כ	19	ושלשת תרד מאד ובאת אל-המקום אשר-נסתרת שם ביום המעשה וישבת אצל האבן האזל.
שמא	כ	20	ואני שלשת החצים צדה אורה לשלח-לי למטרה.
שמא	כ	21	והנה אשלח את-הנער לך מצא את-החצים אם-אמר אמר לנער הנה החצים ממך והנה קחנו ובאה כי-שלום לך ואין דבר חי-יהוה.
שמא	כ	22	ואם-כה אמר לעלם הנה החצים ממך והלאה לך כי שלחך יהוה.
שמא	כ	23	והדבר אשר דברנו אני ואתה הנה יהוה ביני ובינך עד-עולם.</P>
שמא	כ	24	ויסתר דוד בשדה ויהי החדש וישב המלך על-הלחם לאכול.
שמא	כ	25	וישב המלך על-מושבו כפעם בפעם אל-מושב הקיר ויקם יהונתן וישב אבנר מצד שאול ויפקד מקום דוד.
שמא	כ	26	ולא-דבר שאול מאומה ביום ההוא כי אמר מקרה הוא בלתי טהור הוא כי-לא טהור.</P>
שמא	כ	27	ויהי ממחרת החדש השני ויפקד מקום דוד ויאמר שאול אל-יהונתן בנו מדוע לא-בא בן-ישי גם-תמול גם-היום אל-הלחם.
שמא	כ	28	ויען יהונתן את-שאול נשאל נשאל דוד מעמדי עד-בית לחם.
שמא	כ	29	ויאמר שלחני נא כי זבח משפחה לנו בעיר והוא צוה-לי אחי ועתה אם-מצאתי חן בעיניך אמלטה נא ואראה את-אחי על-כן לא-בא אל-שלחן המלך.</P>
שמא	כ	30	ויחר-אף שאול ביהונתן ויאמר לו בן-נעות המרדות הלוא ידעתי כי-בחר אתה לבן-ישי לבשתך ולבשת ערות אמך.
שמא	כ	31	כי כל-הימים אשר בן-ישי חי על-האדמה לא תכון אתה ומלכותך ועתה שלח וקח אתו אלי כי בן-מות הוא.</P>
שמא	כ	32	ויען יהונתן את-שאול אביו ויאמר אליו למה יומת מה עשה.
שמא	כ	33	ויטל שאול את-החנית עליו להכתו וידע יהונתן כי-כלה היא מעם אביו להמית את-דוד.</P>
שמא	כ	34	ויקם יהונתן מעם השלחן בחרי-אף ולא-אכל ביום-החדש השני לחם כי נעצב אל-דוד כי הכלמו אביו.</P>
שמא	כ	35	ויהי בבקר ויצא יהונתן השדה למועד דוד ונער קטן עמו.
שמא	כ	36	ויאמר לנערו רץ מצא נא את-החצים אשר אנכי מורה הנער רץ והוא-ירה החצי להעברו.
שמא	כ	37	ויבא הנער עד-מקום החצי אשר ירה יהונתן ויקרא יהונתן אחרי הנער ויאמר הלוא החצי ממך והלאה.
שמא	כ	38	ויקרא יהונתן אחרי הנער מהרה חושה אל-תעמד וילקט נער יהונתן את-החצי ויבא אל-אדניו.
שמא	כ	39	והנער לא-ידע מאומה אך יהונתן ודוד ידעו את-הדבר.</P>
שמא	כ	40	ויתן יהונתן את-כליו אל-הנער אשר-לו ויאמר לו לך הביא העיר.
שמא	כ	41	הנער בא ודוד קם מאצל הנגב ויפל לאפיו ארצה וישתחו שלש פעמים וישקו איש את-רעהו ויבכו איש את-רעהו עד-דוד הגדיל.
שמא	כ	42	ויאמר יהונתן לדוד לך לשלום אשר נשבענו שנינו אנחנו בשם יהוה לאמר יהוה יהיה ביני ובינך ובין זרעי ובין זרעך עד-עולם.</P>
שמא	כא	1	ויקם וילך ויהונתן בא העיר.
שמא	כא	2	ויבא דוד נבה אל-אחימלך הכהן ויחרד אחימלך לקראת דוד ויאמר לו מדוע אתה לבדך ואיש אין אתך.
שמא	כא	3	ויאמר דוד לאחימלך הכהן המלך צוני דבר ויאמר אלי איש אל-ידע מאומה את-הדבר אשר-אנכי שלחך ואשר צויתך ואת-הנערים יודעתי אל-מקום פלני אלמוני.
שמא	כא	4	ועתה מה-יש תחת-ידך חמשה-לחם תנה בידי או הנמצא.
שמא	כא	5	ויען הכהן את-דוד ויאמר אין-לחם חל אל-תחת ידי כי-אם-לחם קדש יש אם-נשמרו הנערים אך מאשה.</P>
שמא	כא	6	ויען דוד את-הכהן ויאמר לו כי אם-אשה עצרה-לנו כתמול שלשם בצאתי ויהיו כלי-הנערים קדש והוא דרך חל ואף כי היום יקדש בכלי.
שמא	כא	7	ויתן-לו הכהן קדש כי לא-היה שם לחם כי-אם-לחם הפנים המוסרים מלפני יהוה לשום לחם חם ביום הלקחו.
שמא	כא	8	ושם איש מעבדי שאול ביום ההוא נעצר לפני יהוה ושמו דאג האדמי אביר הרעים אשר לשאול.
שמא	כא	9	ויאמר דוד לאחימלך ואין יש-פה תחת-ידך חנית או-חרב כי גם-חרבי וגם-כלי לא-לקחתי בידי כי-היה דבר-המלך נחוץ.</P>
שמא	כא	10	ויאמר הכהן חרב גלית הפלשתי אשר-הכית בעמק האלה הנה-היא לוטה בשמלה אחרי האפוד אם-אתה תקח-לך קח כי אין אחרת זולתה בזה ויאמר דוד אין כמוה תננה לי.
שמא	כא	11	ויקם דוד ויברח ביום-ההוא מפני שאול ויבא אל-אכיש מלך גת.
שמא	כא	12	ויאמרו עבדי אכיש אליו הלוא-זה דוד מלך הארץ הלוא לזה יענו במחלות לאמר הכה שאול באלפו ודוד ברבבתו.
שמא	כא	13	וישם דוד את-הדברים האלה בלבבו וירא מאד מפני אכיש מלך-גת.
שמא	כא	14	וישנו את-טעמו בעיניהם ויתהלל בידם ויתו על-דלתות השער ויורד רירו אל-זקנו.</P>
שמא	כא	15	ויאמר אכיש אל-עבדיו הנה תראו איש משתגע למה תביאו אתו אלי.
שמא	כא	16	חסר משגעים אני כי-הבאתם את-זה להשתגע עלי הזה יבוא אל-ביתי.</P>
שמא	כב	1	וילך דוד משם וימלט אל-מערת עדלם וישמעו אחיו וכל-בית אביו וירדו אליו שמה.
שמא	כב	2	ויתקבצו אליו כל-איש מצוק וכל-איש אשר-לו נשא וכל-איש מר-נפש ויהי עליהם לשר ויהיו עמו כארבע מאות איש.
שמא	כב	3	וילך דוד משם מצפה מואב ויאמר אל-מלך מואב יצא-נא אבי ואמי אתכם עד אשר אדע מה-יעשה-לי אלהים.
שמא	כב	4	וינחם את-פני מלך מואב וישבו עמו כל-ימי היות-דוד במצודה.</P>
שמא	כב	5	ויאמר גד הנביא אל-דוד לא תשב במצודה לך ובאת-לך ארץ יהודה וילך דוד ויבא יער חרת.</P>
שמא	כב	6	וישמע שאול כי נודע דוד ואנשים אשר אתו ושאול יושב בגבעה תחת-האשל ברמה וחניתו בידו וכל-עבדיו נצבים עליו.
שמא	כב	7	ויאמר שאול לעבדיו הנצבים עליו שמעו-נא בני ימיני גם-לכלכם יתן בן-ישי שדות וכרמים לכלכם ישים שרי אלפים ושרי מאות.
שמא	כב	8	כי קשרתם כלכם עלי ואין-גלה את-אזני בכרת-בני עם-בן-ישי ואין-חלה מכם עלי וגלה את-אזני כי הקים בני את-עבדי עלי לארב כיום הזה.</P>
שמא	כב	9	ויען דאג האדמי והוא נצב על-עבדי-שאול ויאמר ראיתי את-בן-ישי בא נבה אל-אחימלך בן-אחטוב.
שמא	כב	10	וישאל-לו ביהוה וצידה נתן לו ואת חרב גלית הפלשתי נתן לו.
שמא	כב	11	וישלח המלך לקרא את-אחימלך בן-אחיטוב הכהן ואת כל-בית אביו הכהנים אשר בנב ויבאו כלם אל-המלך.</P>
שמא	כב	12	ויאמר שאול שמע-נא בן-אחיטוב ויאמר הנני אדני.
שמא	כב	13	ויאמר אלו שאול למה קשרתם עלי אתה ובן-ישי בתתך לו לחם וחרב ושאול לו באלהים לקום אלי לארב כיום הזה.</P>
שמא	כב	14	ויען אחימלך את-המלך ויאמר ומי בכל-עבדיך כדוד נאמן וחתן המלך וסר אל-משמעתך ונכבד בביתך.
שמא	כב	15	היום החלתי לשאול-לו באלהים חלילה לי אל-ישם המלך בעבדו דבר בכל-בית אבי כי לא-ידע עבדך בכל-זאת דבר קטן או גדול.
שמא	כב	16	ויאמר המלך מות תמות אחימלך אתה וכל-בית אביך.
שמא	כב	17	ויאמר המלך לרצים הנצבים עליו סבו והמיתו כהני יהוה כי גם-ידם עם-דוד וכי ידעו כי-ברח הוא ולא גלו את-אזנו ולא-אבו עבדי המלך לשלח את-ידם לפגע בכהני יהוה.
שמא	כב	18	ויאמר המלך לדויג סב אתה ופגע בכהנים ויסב דויג האדמי ויפגע-הוא בכהנים וימת ביום ההוא שמנים וחמשה איש נשא אפוד בד.
שמא	כב	19	ואת נב עיר-הכהנים הכה לפי-חרב מאיש ועד-אשה מעולל ועד-יונק ושור וחמור ושה לפי-חרב.
שמא	כב	20	וימלט בן-אחד לאחימלך בן-אחטוב ושמו אביתר ויברח אחרי דוד.
שמא	כב	21	ויגד אביתר לדוד כי הרג שאול את כהני יהוה.
שמא	כב	22	ויאמר דוד לאביתר ידעתי ביום ההוא כי-שם דויג האדמי כי-הגד יגיד לשאול אנכי סבתי בכל-נפש בית אביך.
שמא	כב	23	שבה אתי אל-תירא כי אשר-יבקש את-נפשי יבקש את-נפשך כי-משמרת אתה עמדי.</P>
שמא	כג	1	ויגדו לדוד לאמר הנה פלשתים נלחמים בקעילה והמה שסים את-הגרנות.
שמא	כג	2	וישאל דוד ביהוה לאמר האלך והכיתי בפלשתים האלה ויאמר יהוה אל-דוד לך והכית בפלשתים והושעת את-קעילה.
שמא	כג	3	ויאמרו אנשי דוד אליו הנה אנחנו פה ביהודה יראים ואף כי-נלך קעלה אל-מערכות פלשתים.</P>
שמא	כג	4	ויוסף עוד דוד לשאל ביהוה ויענהו יהוה ויאמר קום רד קעילה כי-אני נתן את-פלשתים בידך.
שמא	כג	5	וילך דוד ואנשו קעילה וילחם בפלשתים וינהג את-מקניהם ויך בהם מכה גדולה וישע דוד את ישבי קעילה.</P>
שמא	כג	6	ויהי בברח אביתר בן-אחימלך אל-דוד קעילה אפוד ירד בידו.
שמא	כג	7	ויגד לשאול כי-בא דוד קעילה ויאמר שאול נכר אתו אלהים בידי כי נסגר לבוא בעיר דלתים ובריח.
שמא	כג	8	וישמע שאול את-כל-העם למלחמה לרדת קעילה לצור אל-דוד ואל-אנשיו.
שמא	כג	9	וידע דוד כי עליו שאול מחריש הרעה ויאמר אל-אביתר הכהן הגישה האפוד.</P>
שמא	כג	10	ויאמר דוד יהוה אלהי ישראל שמע שמע עבדך כי-מבקש שאול לבוא אל-קעילה לשחת לעיר בעבורי.
שמא	כג	11	היסגרני בעלי קעילה בידו הירד שאול כאשר שמע עבדך יהוה אלהי ישראל הגד-נא לעבדך ויאמר יהוה ירד.</P>
שמא	כג	12	ויאמר דוד היסגרו בעלי קעילה אתי ואת-אנשי ביד-שאול ויאמר יהוה יסגירו.</P>
שמא	כג	13	ויקם דוד ואנשיו כשש-מאות איש ויצאו מקעלה ויתהלכו באשר יתהלכו ולשאול הגד כי-נמלט דוד מקעילה ויחדל לצאת.
שמא	כג	14	וישב דוד במדבר במצדות וישב בהר במדבר-זיף ויבקשהו שאול כל-הימים ולא-נתנו אלהים בידו.
שמא	כג	15	וירא דוד כי-יצא שאול לבקש את-נפשו ודוד במדבר-זיף בחרשה.</P>
שמא	כג	16	ויקם יהונתן בן-שאול וילך אל-דוד חרשה ויחזק את-ידו באלהים.
שמא	כג	17	ויאמר אליו אל-תירא כי לא תמצאך יד שאול אבי ואתה תמלך על-ישראל ואנכי אהיה-לך למשנה וגם-שאול אבי ידע כן.
שמא	כג	18	ויכרתו שניהם ברית לפני יהוה וישב דוד בחרשה ויהונתן הלך לביתו.</P>
שמא	כג	19	ויעלו זפים אל-שאול הגבעתה לאמר הלוא דוד מסתתר עמנו במצדות בחרשה בגבעת החכילה אשר מימין הישימון.
שמא	כג	20	ועתה לכל-אות נפשך המלך לרדת רד ולנו הסגירו ביד המלך.
שמא	כג	21	ויאמר שאול ברוכים אתם ליהוה כי חמלתם עלי.
שמא	כג	22	לכו-נא הכינו עוד ודעו וראו את-מקומו אשר תהיה רגלו מי ראהו שם כי אמר אלי ערום יערם הוא.
שמא	כג	23	וראו ודעו מכל המחבאים אשר יתחבא שם ושבתם אלי אל-נכון והלכתי אתכם והיה אם-ישנו בארץ וחפשתי אתו בכל אלפי יהודה.
שמא	כג	24	ויקומו וילכו זיפה לפני שאול ודוד ואנשיו במדבר מעון בערבה אל ימין הישימון.
שמא	כג	25	וילך שאול ואנשיו לבקש ויגדו לדוד וירד הסלע וישב במדבר מעון וישמע שאול וירדף אחרי-דוד מדבר מעון.
שמא	כג	26	וילך שאול מצד ההר מזה ודוד ואנשיו מצד ההר מזה ויהי דוד נחפז ללכת מפני שאול ושאול ואנשיו עטרים אל-דוד ואל-אנשיו לתפשם.
שמא	כג	27	ומלאך בא אל-שאול לאמר מהרה ולכה כי-פשטו פלשתים על-הארץ.
שמא	כג	28	וישב שאול מרדף אחרי דוד וילך לקראת פלשתים על-כן קראו למקום ההוא סלע המחלקות.
שמא	כג	29	ויעל דוד משם וישב במצדות עין-גדי.</P>
שמא	כד	1	ויהי כאשר שב שאול מאחרי פלשתים ויגדו לו לאמר הנה דוד במדבר עין גדי.</P>
שמא	כד	2	ויקח שאול שלשת אלפים איש בחור מכל-ישראל וילך לבקש את-דוד ואנשיו על-פני צורי היעלים.
שמא	כד	3	ויבא אל-גדרות הצאן על-הדרך ושם מערה ויבא שאול להסך את-רגליו ודוד ואנשיו בירכתי המערה ישבים.
שמא	כד	4	ויאמרו אנשי דוד אליו הנה היום אשר-אמר יהוה אליך הנה אנכי נתן את-איביך בידך ועשית לו כאשר יטב בעיניך ויקם דוד ויכרת את-כנף-המעיל אשר-לשאול בלט.
שמא	כד	5	ויהי אחרי-כן ויך לב-דוד אתו על אשר כרת את-כנף אשר לשאול.
שמא	כד	6	ויאמר לאנשיו חלילה לי מיהוה אם-אעשה את-הדבר הזה לאדני למשיח יהוה לשלח ידי בו כי-משיח יהוה הוא.
שמא	כד	7	וישסע דוד את-אנשיו בדברים ולא נתנם לקום אל-שאול ושאול קם מהמערה וילך בדרך.</P>
שמא	כד	8	ויקם דוד אחרי-כן ויצא מן-המערה ויקרא אחרי-שאול לאמר אדני המלך ויבט שאול אחריו ויקד דוד אפים ארצה וישתחו.</P>
שמא	כד	9	ויאמר דוד לשאול למה תשמע את-דברי אדם לאמר הנה דוד מבקש רעתך.
שמא	כד	10	הנה היום הזה ראו עיניך את אשר-נתנך יהוה היום בידי במערה ואמר להרגך ותחס עליך ואמר לא-אשלח ידי באדני כי-משיח יהוה הוא.
שמא	כד	11	ואבי ראה גם ראה את-כנף מעילך בידי כי בכרתי את-כנף מעילך ולא הרגתיך דע וראה כי אין בידי רעה ופשע ולא-חטאתי לך ואתה צדה את-נפשי לקחתה.
שמא	כד	12	ישפט יהוה ביני ובינך ונקמני יהוה ממך וידי לא תהיה-בך.
שמא	כד	13	כאשר יאמר משל הקדמני מרשעים יצא רשע וידי לא תהיה-בך.
שמא	כד	14	אחרי מי יצא מלך ישראל אחרי מי אתה רדף אחרי כלב מת אחרי פרעש אחד.
שמא	כד	15	והיה יהוה לדין ושפט ביני ובינך וירא וירב את-ריבי וישפטני מידך.</P>
שמא	כד	16	ויהי ככלות דוד לדבר את-הדברים האלה אל-שאול ויאמר שאול הקלך זה בני דוד וישא שאול קלו ויבך.
שמא	כד	17	ויאמר אל-דוד צדיק אתה ממני כי אתה גמלתני הטובה ואני גמלתיך הרעה.
שמא	כד	18	ואת הגדת היום את אשר-עשיתה אתי טובה את אשר סגרני יהוה בידך ולא הרגתני.
שמא	כד	19	וכי-ימצא איש את-איבו ושלחו בדרך טובה ויהוה ישלמך טובה תחת היום הזה אשר עשיתה לי.
שמא	כד	20	ועתה הנה ידעתי כי מלך תמלוך וקמה בידך ממלכת ישראל.
שמא	כד	21	ועתה השבעה לי ביהוה אם-תכרית את-זרעי אחרי ואם-תשמיד את-שמי מבית אבי.
שמא	כד	22	וישבע דוד לשאול וילך שאול אל-ביתו ודוד ואנשיו עלו על-המצודה.</P>
שמא	כה	1	וימת שמואל ויקבצו כל-ישראל ויספדו-לו ויקברהו בביתו ברמה ויקם דוד וירד אל-מדבר פארן.</P>
שמא	כה	2	ואיש במעון ומעשהו בכרמל והאיש גדול מאד ולו צאן שלשת-אלפים ואלף עזים ויהי בגזז את-צאנו בכרמל.
שמא	כה	3	ושם האיש נבל ושם אשתו אבגיל והאשה טובת-שכל ויפת תאר והאיש קשה ורע מעללים והוא כלבו.
שמא	כה	4	וישמע דוד במדבר כי-גזז נבל את-צאנו.
שמא	כה	5	וישלח דוד עשרה נערים ויאמר דוד לנערים עלו כרמלה ובאתם אל-נבל ושאלתם-לו בשמי לשלום.
שמא	כה	6	ואמרתם כה לחי ואתה שלום וביתך שלום וכל אשר-לך שלום.
שמא	כה	7	ועתה שמעתי כי גזזים לך עתה הרעים אשר-לך היו עמנו לא הכלמנום ולא-נפקד להם מאומה כל-ימי היותם בכרמל.
שמא	כה	8	שאל את-נעריך ויגידו לך וימצאו הנערים חן בעיניך כי-על-יום טוב בנו תנה-נא את אשר תמצא ידך לעבדיך ולבנך לדוד.
שמא	כה	9	ויבאו נערי דוד וידברו אל-נבל ככל-הדברים האלה בשם דוד וינוחו.
שמא	כה	10	ויען נבל את-עבדי דוד ויאמר מי דוד ומי בן-ישי היום רבו עבדים המתפרצים איש מפני אדניו.
שמא	כה	11	ולקחתי את-לחמי ואת-מימי ואת טבחתי אשר טבחתי לגזזי ונתתי לאנשים אשר לא ידעתי אי מזה המה.
שמא	כה	12	ויהפכו נערי-דוד לדרכם וישבו ויבאו ויגדו לו ככל הדברים האלה.
שמא	כה	13	ויאמר דוד לאנשיו חגרו איש את-חרבו ויחגרו איש את-חרבו ויחגר גם-דוד את-חרבו ויעלו אחרי דוד כארבע מאות איש ומאתים ישבו על-הכלים.
שמא	כה	14	ולאביגיל אשת נבל הגיד נער-אחד מהנערים לאמר הנה שלח דוד מלאכים מהמדבר לברך את-אדנינו ויעט בהם.
שמא	כה	15	והאנשים טבים לנו מאד ולא הכלמנו ולא-פקדנו מאומה כל-ימי התהלכנו אתם בהיותנו בשדה.
שמא	כה	16	חומה היו עלינו גם-לילה גם-יומם כל-ימי היותנו עמם רעים הצאן.
שמא	כה	17	ועתה דעי וראי מה-תעשי כי-כלתה הרעה אל-אדנינו ועל כל-ביתו והוא בן-בליעל מדבר אליו.
שמא	כה	18	ותמהר אבוגיל ותקח מאתים לחם ושנים נבלי-יין וחמש צאן עשוות וחמש סאים קלי ומאה צמקים ומאתים דבלים ותשם על-החמרים.
שמא	כה	19	ותאמר לנעריה עברו לפני הנני אחריכם באה ולאישה נבל לא הגידה.
שמא	כה	20	והיה היא רכבת על-החמור וירדת בסתר ההר והנה דוד ואנשיו ירדים לקראתה ותפגש אתם.
שמא	כה	21	ודוד אמר אך לשקר שמרתי את-כל-אשר לזה במדבר ולא-נפקד מכל-אשר-לו מאומה וישב-לי רעה תחת טובה.
שמא	כה	22	כה-יעשה אלהים לאיבי דוד וכה יסיף אם-אשאיר מכל-אשר-לו עד-הבקר משתין בקיר.
שמא	כה	23	ותרא אביגיל את-דוד ותמהר ותרד מעל החמור ותפל לאפי דוד על-פניה ותשתחו ארץ.
שמא	כה	24	ותפל על-רגליו ותאמר בי-אני אדני העון ותדבר-נא אמתך באזניך ושמע את דברי אמתך.
שמא	כה	25	אל-נא ישים אדני את-לבו אל-איש הבליעל הזה על-נבל כי כשמו כן-הוא נבל שמו ונבלה עמו ואני אמתך לא ראיתי את-נערי אדני אשר שלחת.
שמא	כה	26	ועתה אדני חי-יהוה וחי-נפשך אשר מנעך יהוה מבוא בדמים והושע ידך לך ועתה יהיו כנבל איביך והמבקשים אל-אדני רעה.
שמא	כה	27	ועתה הברכה הזאת אשר-הביא שפחתך לאדני ונתנה לנערים המתהלכים ברגלי אדני.
שמא	כה	28	שא נא לפשע אמתך כי עשה-יעשה יהוה לאדני בית נאמן כי-מלחמות יהוה אדני נלחם ורעה לא-תמצא בך מימיך.
שמא	כה	29	ויקם אדם לרדפך ולבקש את-נפשך והיתה נפש אדני צרורה בצרור החיים את יהוה אלהיך ואת נפש איביך יקלענה בתוך כף הקלע.
שמא	כה	30	והיה כי-יעשה יהוה לאדני ככל אשר-דבר את-הטובה עליך וצוך לנגיד על-ישראל.
שמא	כה	31	ולא תהיה זאת לך לפוקה ולמכשול לב לאדני ולשפך-דם חנם ולהושיע אדני לו והיטב יהוה לאדני וזכרת את-אמתך.</P>
שמא	כה	32	ויאמר דוד לאביגל ברוך יהוה אלהי ישראל אשר שלחך היום הזה לקראתי.
שמא	כה	33	וברוך טעמך וברוכה את אשר כלתני היום הזה מבוא בדמים והשע ידי לי.
שמא	כה	34	ואולם חי-יהוה אלהי ישראל אשר מנעני מהרע אתך כי לולי מהרת ותבאתי לקראתי כי אם-נותר לנבל עד-אור הבקר משתין בקיר.
שמא	כה	35	ויקח דוד מידה את אשר-הביאה לו ולה אמר עלי לשלום לביתך ראי שמעתי בקולך ואשא פניך.
שמא	כה	36	ותבא אביגיל אל-נבל והנה-לו משתה בביתו כמשתה המלך ולב נבל טוב עליו והוא שכר עד-מאד ולא-הגידה לו דבר קטן וגדול עד-אור הבקר.
שמא	כה	37	ויהי בבקר בצאת היין מנבל ותגד-לו אשתו את-הדברים האלה וימת לבו בקרבו והוא היה לאבן.
שמא	כה	38	ויהי כעשרת הימים ויגף יהוה את-נבל וימת.
שמא	כה	39	וישמע דוד כי מת נבל ויאמר ברוך יהוה אשר רב את-ריב חרפתי מיד נבל ואת-עבדו חשך מרעה ואת רעת נבל השיב יהוה בראשו וישלח דוד וידבר באביגיל לקחתה לו לאשה.
שמא	כה	40	ויבאו עבדי דוד אל-אביגיל הכרמלה וידברו אליה לאמר דוד שלחנו אליך לקחתך לו לאשה.
שמא	כה	41	ותקם ותשתחו אפים ארצה ותאמר הנה אמתך לשפחה לרחץ רגלי עבדי אדני.
שמא	כה	42	ותמהר ותקם אביגיל ותרכב על-החמור וחמש נערתיה ההלכות לרגלה ותלך אחרי מלאכי דוד ותהי-לו לאשה.
שמא	כה	43	ואת-אחינעם לקח דוד מיזרעאל ותהיין גם-שתיהן לו לנשים.</P>
שמא	כה	44	ושאול נתן את-מיכל בתו אשת דוד לפלטי בן-ליש אשר מגלים.</P>
שמא	כו	1	ויבאו הזפים אל-שאול הגבעתה לאמר הלוא דוד מסתתר בגבעת החכילה על פני הישימן.
שמא	כו	2	ויקם שאול וירד אל-מדבר-זיף ואתו שלשת-אלפים איש בחורי ישראל לבקש את-דוד במדבר-זיף.
שמא	כו	3	ויחן שאול בגבעת החכילה אשר על-פני הישימן על-הדרך ודוד ישב במדבר וירא כי בא שאול אחריו המדברה.
שמא	כו	4	וישלח דוד מרגלים וידע כי-בא שאול אל-נכון.
שמא	כו	5	ויקם דוד ויבא אל-המקום אשר חנה-שם שאול וירא דוד את-המקום אשר שכב-שם שאול ואבנר בן-נר שר-צבאו ושאול שכב במעגל והעם חנים סביבתו.
שמא	כו	6	ויען דוד ויאמר אל-אחימלך החתי ואל-אבישי בן-צרויה אחי יואב לאמר מי-ירד אתי אל-שאול אל-המחנה ויאמר אבישי אני ארד עמך.
שמא	כו	7	ויבא דוד ואבישי אל-העם לילה והנה שאול שכב ישן במעגל וחניתו מעוכה-בארץ מראשתו ואבנר והעם שכבים סביבתו.</P>
שמא	כו	8	ויאמר אבישי אל-דוד סגר אלהים היום את-אויבך בידך ועתה אכנו נא בחנית ובארץ פעם אחת ולא אשנה לו.
שמא	כו	9	ויאמר דוד אל-אבישי אל-תשחיתהו כי מי שלח ידו במשיח יהוה ונקה.</P>
שמא	כו	10	ויאמר דוד חי-יהוה כי אם-יהוה יגפנו או-יומו יבוא ומת או במלחמה ירד ונספה.
שמא	כו	11	חלילה לי מיהוה משלח ידי במשיח יהוה ועתה קח-נא את-החנית אשר מראשתו ואת-צפחת המים ונלכה לנו.
שמא	כו	12	ויקח דוד את-החנית ואת-צפחת המים מראשתי שאול וילכו להם ואין ראה ואין יודע ואין מקיץ כי כלם ישנים כי תרדמת יהוה נפלה עליהם.
שמא	כו	13	ויעבר דוד העבר ויעמד על-ראש-ההר מרחק רב המקום ביניהם.
שמא	כו	14	ויקרא דוד אל-העם ואל-אבנר בן-נר לאמר הלוא תענה אבנר ויען אבנר ויאמר מי אתה קראת אל-המלך.</P>
שמא	כו	15	ויאמר דוד אל-אבנר הלוא-איש אתה ומי כמוך בישראל ולמה לא שמרת אל-אדניך המלך כי-בא אחד העם להשחית את-המלך אדניך.
שמא	כו	16	לא-טוב הדבר הזה אשר עשית חי-יהוה כי בני-מות אתם אשר לא-שמרתם על-אדניכם על-משיח יהוה ועתה ראה אי-חנית המלך ואת-צפחת המים אשר מראשתו.
שמא	כו	17	ויכר שאול את-קול דוד ויאמר הקולך זה בני דוד ויאמר דוד קולי אדני המלך.
שמא	כו	18	ויאמר למה זה אדני רדף אחרי עבדו כי מה עשיתי ומה-בידי רעה.
שמא	כו	19	ועתה ישמע-נא אדני המלך את דברי עבדו אם-יהוה הסיתך בי ירח מנחה ואם בני האדם ארורים הם לפני יהוה כי-גרשוני היום מהסתפח בנחלת יהוה לאמר לך עבד אלהים אחרים.
שמא	כו	20	ועתה אל-יפל דמי ארצה מנגד פני יהוה כי-יצא מלך ישראל לבקש את-פרעש אחד כאשר ירדף הקרא בהרים.
שמא	כו	21	ויאמר שאול חטאתי שוב בני-דוד כי לא-ארע לך עוד תחת אשר יקרה נפשי בעיניך היום הזה הנה הסכלתי ואשגה הרבה מאד.
שמא	כו	22	ויען דוד ויאמר הנה החנית המלך ויעבר אחד מהנערים ויקחה.
שמא	כו	23	ויהוה ישיב לאיש את-צדקתו ואת-אמנתו אשר נתנך יהוה היום ביד ולא אביתי לשלח ידי במשיח יהוה.
שמא	כו	24	והנה כאשר גדלה נפשך היום הזה בעיני כן תגדל נפשי בעיני יהוה ויצלני מכל-צרה.</P>
שמא	כו	25	ויאמר שאול אל-דוד ברוך אתה בני דוד גם עשה תעשה וגם יכל תוכל וילך דוד לדרכו ושאול שב למקומו.</P>
שמא	כז	1	ויאמר דוד אל-לבו עתה אספה יום-אחד ביד-שאול אין-לי טוב כי המלט אמלט אל-ארץ פלשתים ונואש ממני שאול לבקשני עוד בכל-גבול ישראל ונמלטתי מידו.
שמא	כז	2	ויקם דוד ויעבר הוא ושש-מאות איש אשר עמו אל-אכיש בן-מעוך מלך גת.
שמא	כז	3	וישב דוד עם-אכיש בגת הוא ואנשיו איש וביתו דוד ושתי נשיו אחינעם היזרעאלית ואביגיל אשת-נבל הכרמלית.
שמא	כז	4	ויגד לשאול כי-ברח דוד גת ולא-יוסף עוד לבקשו.</P>
שמא	כז	5	ויאמר דוד אל-אכיש אם-נא מצאתי חן בעיניך יתנו-לי מקום באחת ערי השדה ואשבה שם ולמה ישב עבדך בעיר הממלכה עמך.
שמא	כז	6	ויתן-לו אכיש ביום ההוא את-צקלג לכן היתה צקלג למלכי יהודה עד היום הזה.</P>
שמא	כז	7	ויהי מספר הימים אשר-ישב דוד בשדה פלשתים ימים וארבעה חדשים.
שמא	כז	8	ויעל דוד ואנשיו ויפשטו אל-הגשורי והגרזי והעמלקי כי הנה ישבות הארץ אשר מעולם בואך שורה ועד-ארץ מצרים.
שמא	כז	9	והכה דוד את-הארץ ולא יחיה איש ואשה ולקח צאן ובקר וחמרים וגמלים ובגדים וישב ויבא אל-אכיש.
שמא	כז	10	ויאמר אכיש אל-פשטתם היום ויאמר דוד על-נגב יהודה ועל-נגב הירחמאלי ואל-נגב הקיני.
שמא	כז	11	ואיש ואשה לא-יחיה דוד להביא גת לאמר פן-יגדו עלינו לאמר כה-עשה דוד וכה משפטו כל-הימים אשר ישב בשדה פלשתים.
שמא	כז	12	ויאמן אכיש בדוד לאמר הבאש הבאיש בעמו בישראל והיה לי לעבד עולם.</P>
שמא	כח	1	ויהי בימים ההם ויקבצו פלשתים את-מחניהם לצבא להלחם בישראל ויאמר אכיש אל-דוד ידע תדע כי אתי תצא במחנה אתה ואנשיך.
שמא	כח	2	ויאמר דוד אל-אכיש לכן אתה תדע את אשר-יעשה עבדך ויאמר אכיש אל-דוד לכן שמר לראשי אשימך כל-הימים.</P>
שמא	כח	3	ושמואל מת ויספדו-לו כל-ישראל ויקברהו ברמה ובעירו ושאול הסיר האבות ואת-הידענים מהארץ.
שמא	כח	4	ויקבצו פלשתים ויבאו ויחנו בשונם ויקבץ שאול את-כל-ישראל ויחנו בגלבע.
שמא	כח	5	וירא שאול את-מחנה פלשתים וירא ויחרד לבו מאד.
שמא	כח	6	וישאל שאול ביהוה ולא ענהו יהוה גם בחלמות גם באורים גם בנביאם.
שמא	כח	7	ויאמר שאול לעבדיו בקשו-לי אשת בעלת-אוב ואלכה אליה ואדרשה-בה ויאמרו עבדיו אליו הנה אשת בעלת-אוב בעין דור.
שמא	כח	8	ויתחפש שאול וילבש בגדים אחרים וילך הוא ושני אנשים עמו ויבאו אל-האשה לילה ויאמר קסומי-נא לי באוב והעלי לי את אשר-אמר אליך.
שמא	כח	9	ותאמר האשה אליו הנה אתה ידעת את אשר-עשה שאול אשר הכרית את-האבות ואת-הידעני מן-הארץ ולמה אתה מתנקש בנפשי להמיתני.
שמא	כח	10	וישבע לה שאול ביהוה לאמר חי-יהוה אם-יקרך עון בדבר הזה.
שמא	כח	11	ותאמר האשה את-מי אעלה-לך ויאמר את-שמואל העלי-לי.
שמא	כח	12	ותרא האשה את-שמואל ותזעק בקול גדול ותאמר האשה אל-שאול לאמר למה רמיתני ואתה שאול.
שמא	כח	13	ויאמר לה המלך אל-תיראי כי מה ראית ותאמר האשה אל-שאול אלהים ראיתי עלים מן-הארץ.
שמא	כח	14	ויאמר לה מה-תארו ותאמר איש זקן עלה והוא עטה מעיל וידע שאול כי-שמואל הוא ויקד אפים ארצה וישתחו.</P>
שמא	כח	15	ויאמר שמואל אל-שאול למה הרגזתני להעלות אתי ויאמר שאול צר-לי מאד ופלשתים נלחמים בי ואלהים סר מעלי ולא-ענני עוד גם ביד-הנביאם גם-בחלמות ואקראה לך להודיעני מה אעשה.
שמא	כח	16	ויאמר שמואל ולמה תשאלני ויהוה סר מעליך ויהי ערך.
שמא	כח	17	ויעש יהוה לו כאשר דבר בידי ויקרע יהוה את-הממלכה מידך ויתנה לרעך לדוד.
שמא	כח	18	כאשר לא-שמעת בקול יהוה ולא-עשית חרון-אפו בעמלק על-כן הדבר הזה עשה-לך יהוה היום הזה.
שמא	כח	19	ויתן יהוה גם את-ישראל עמך ביד-פלשתים ומחר אתה ובניך עמי גם את-מחנה ישראל יתן יהוה ביד-פלשתים.
שמא	כח	20	וימהר שאול ויפל מלא-קומתו ארצה וירא מאד מדברי שמואל גם-כח לא-היה בו כי לא אכל לחם כל-היום וכל-הלילה.
שמא	כח	21	ותבוא האשה אל-שאול ותרא כי-נבהל מאד ותאמר אליו הנה שמעה שפחתך בקולך ואשים נפשי בכפי ואשמע את-דבריך אשר דברת אלי.
שמא	כח	22	ועתה שמע-נא גם-אתה בקול שפחתך ואשמה לפניך פת-לחם ואכול ויהי בך כח כי תלך בדרך.
שמא	כח	23	וימאן ויאמר לא אכל ויפרצו-בו עבדיו וגם-האשה וישמע לקלם ויקם מהארץ וישב אל-המטה.
שמא	כח	24	ולאשה עגל-מרבק בבית ותמהר ותזבחהו ותקח-קמח ותלש ותפהו מצות.
שמא	כח	25	ותגש לפני-שאול ולפני עבדיו ויאכלו ויקמו וילכו בלילה ההוא.</P>
שמא	כט	1	ויקבצו פלשתים את-כל-מחניהם אפקה וישראל חנים בעין אשר ביזרעאל.
שמא	כט	2	וסרני פלשתים עברים למאות ולאלפים ודוד ואנשיו עברים באחרנה עם-אכיש.
שמא	כט	3	ויאמרו שרי פלשתים מה העברים האלה ויאמר אכיש אל-שרי פלשתים הלוא-זה דוד עבד שאול מלך-ישראל אשר היה אתי זה ימים או-זה שנים ולא-מצאתי בו מאומה מיום נפלו עד-היום הזה.
שמא	כט	4	ויקצפו עליו שרי פלשתים ויאמרו לו שרי פלשתים השב את-האיש וישב אל-מקומו אשר הפקדתו שם ולא-ירד עמנו במלחמה ולא-יהיה-לנו לשטן במלחמה ובמה יתרצה זה אל-אדניו הלוא בראשי האנשים ההם.
שמא	כט	5	הלוא-זה דוד אשר יענו-לו במחלות לאמר הכה שאול באלפיו ודוד ברבבתו.</P>
שמא	כט	6	ויקרא אכיש אל-דוד ויאמר אליו חי-יהוה כי-ישר אתה וטוב בעיני צאתך ובאך אתי במחנה כי לא-מצאתי בך רעה מיום באך אלי עד-היום הזה ובעיני הסרנים לא-טוב אתה.
שמא	כט	7	ועתה שוב ולך בשלום ולא-תעשה רע בעיני סרני פלשתים.</P>
שמא	כט	8	ויאמר דוד אל-אכיש כי מה עשיתי ומה-מצאת בעבדך מיום אשר הייתי לפניך עד היום הזה כי לא אבוא ונלחמתי באיבי אדני המלך.
שמא	כט	9	ויען אכיש ויאמר אל-דוד ידעתי כי טוב אתה בעיני כמלאך אלהים אך שרי פלשתים אמרו לא-יעלה עמנו במלחמה.
שמא	כט	10	ועתה השכם בבקר ועבדי אדניך אשר-באו אתך והשכמתם בבקר ואור לכם ולכו.
שמא	כט	11	וישכם דוד הוא ואנשיו ללכת בבקר לשוב אל-ארץ פלשתים ופלשתים עלו יזרעאל.</P>
שמא	ל	1	ויהי בבא דוד ואנשיו צקלג ביום השלישי ועמלקי פשטו אל-נגב ואל-צקלג ויכו את-צקלג וישרפו אתה באש.
שמא	ל	2	וישבו את-הנשים אשר-בה מקטן ועד-גדול לא המיתו איש וינהגו וילכו לדרכם.
שמא	ל	3	ויבא דוד ואנשיו אל-העיר והנה שרופה באש ונשיהם ובניהם ובנתיהם נשבו.
שמא	ל	4	וישא דוד והעם אשר-אתו את-קולם ויבכו עד אשר אין-בהם כח לבכות.
שמא	ל	5	ושתי נשי-דוד נשבו אחינעם היזרעלית ואביגיל אשת נבל הכרמלי.
שמא	ל	6	ותצר לדוד מאד כי-אמרו העם לסקלו כי-מרה נפש כל-העם איש על-בנו ועל-בנתיו ויתחזק דוד ביהוה אלהיו.</P>
שמא	ל	7	ויאמר דוד אל-אביתר הכהן בן-אחימלך הגישה-נא לי האפד ויגש אביתר את-האפד אל-דוד.
שמא	ל	8	וישאל דוד ביהוה לאמר ארדף אחרי הגדוד-הזה האשגנו ויאמר לו רדף כי-השג תשיג והצל תציל.
שמא	ל	9	וילך דוד הוא ושש-מאות איש אשר אתו ויבאו עד-נחל הבשור והנותרים עמדו.
שמא	ל	10	וירדף דוד הוא וארבע-מאות איש ויעמדו מאתים איש אשר פגרו מעבר את-נחל הבשור.
שמא	ל	11	וימצאו איש-מצרי בשדה ויקחו אתו אל-דוד ויתנו-לו לחם ויאכל וישקהו מים.
שמא	ל	12	ויתנו-לו פלח דבלה ושני צמקים ויאכל ותשב רוחו אליו כי לא-אכל לחם ולא-שתה מים שלשה ימים ושלשה לילות.</P>
שמא	ל	13	ויאמר לו דוד למי-אתה ואי מזה אתה ויאמר נער מצרי אנכי עבד לאיש עמלקי ויעזבני אדני כי חליתי היום שלשה.
שמא	ל	14	אנחנו פשטנו נגב הכרתי ועל-אשר ליהודה ועל-נגב כלב ואת-צקלג שרפנו באש.
שמא	ל	15	ויאמר אליו דוד התורדני אל-הגדוד הזה ויאמר השבעה לי באלהים אם-תמיתני ואם-תסגרני ביד-אדני ואורדך אל-הגדוד הזה.
שמא	ל	16	וירדהו והנה נטשים על-פני כל-הארץ אכלים ושתים וחגגים בכל השלל הגדול אשר לקחו מארץ פלשתים ומארץ יהודה.
שמא	ל	17	ויכם דוד מהנשף ועד-הערב למחרתם ולא-נמלט מהם איש כי אם-ארבע מאות איש-נער אשר-רכבו על-הגמלים וינסו.
שמא	ל	18	ויצל דוד את כל-אשר לקחו עמלק ואת-שתי נשיו הציל דוד.
שמא	ל	19	ולא נעדר-להם מן-הקטן ועד-הגדול ועד-בנים ובנות ומשלל ועד כל-אשר לקחו להם הכל השיב דוד.
שמא	ל	20	ויקח דוד את-כל-הצאן והבקר נהגו לפני המקנה ההוא ויאמרו זה שלל דוד.
שמא	ל	21	ויבא דוד אל-מאתים האנשים אשר-פגרו מלכת אחרי דוד וישיבם בנחל הבשור ויצאו לקראת דוד ולקראת העם אשר-אתו ויגש דוד את-העם וישאל להם לשלום.</P>
שמא	ל	22	ויען כל-איש-רע ובליעל מהאנשים אשר הלכו עם-דוד ויאמרו יען אשר לא-הלכו עמי לא-נתן להם מהשלל אשר הצלנו כי-אם-איש את-אשתו ואת-בניו וינהגו וילכו.</P>
שמא	ל	23	ויאמר דוד לא-תעשו כן אחי את אשר-נתן יהוה לנו וישמר אתנו ויתן את-הגדוד הבא עלינו בידנו.
שמא	ל	24	ומי ישמע לכם לדבר הזה כי כחלק הירד במלחמה וכחלק הישב על-הכלים יחדו יחלקו.</P>
שמא	ל	25	ויהי מהיום ההוא ומעלה וישמה לחק ולמשפט לישראל עד היום הזה.</P>
שמא	ל	26	ויבא דוד אל-צקלג וישלח מהשלל לזקני יהודה לרעהו לאמר הנה לכם ברכה משלל איבי יהוה.
שמא	ל	27	לאשר בבית-אל ולאשר ברמות-נגב ולאשר ביתר.
שמא	ל	28	ולאשר בערער ולאשר בשפמות ולאשר באשתמע.
שמא	ל	29	ולאשר ברכל ולאשר בערי הירחמאלי ולאשר בערי הקיני.
שמא	ל	30	ולאשר בחרמה ולאשר בבור-עשן ולאשר בעתך.
שמא	ל	31	ולאשר בחברון ולכל-המקמות אשר-התהלך-שם דוד הוא ואנשיו.</P>
שמא	לא	1	ופלשתים נלחמים בישראל וינסו אנשי ישראל מפני פלשתים ויפלו חללים בהר הגלבע.
שמא	לא	2	וידבקו פלשתים את-שאול ואת-בניו ויכו פלשתים את-יהונתן ואת-אבינדב ואת-מלכי-שוע בני שאול.
שמא	לא	3	ותכבד המלחמה אל-שאול וימצאהו המורים אנשים בקשת ויחל מאד מהמורים.
שמא	לא	4	ויאמר שאול לנשא כליו שלף חרבך ודקרני בה פן-יבואו הערלים האלה ודקרני והתעללו-בי ולא אבה נשא כליו כי ירא מאד ויקח שאול את-החרב ויפל עליה.
שמא	לא	5	וירא נשא-כליו כי מת שאול ויפל גם-הוא על-חרבו וימת עמו.
שמא	לא	6	וימת שאול ושלשת בניו ונשא כליו גם כל-אנשיו ביום ההוא יחדו.
שמא	לא	7	ויראו אנשי-ישראל אשר-בעבר העמק ואשר בעבר הירדן כי-נסו אנשי ישראל וכי-מתו שאול ובניו ויעזבו את-הערים וינסו ויבאו פלשתים וישבו בהן.</P>
שמא	לא	8	ויהי ממחרת ויבאו פלשתים לפשט את-החללים וימצאו את-שאול ואת-שלשת בניו נפלים בהר הגלבע.
שמא	לא	9	ויכרתו את-ראשו ויפשיטו את-כליו וישלחו בארץ-פלשתים סביב לבשר בית עצביהם ואת-העם.
שמא	לא	10	וישמו את-כליו בית עשתרות ואת-גויתו תקעו בחומת בית שן.
שמא	לא	11	וישמעו אליו ישבי יביש גלעד את אשר-עשו פלשתים לשאול.
שמא	לא	12	ויקומו כל-איש חיל וילכו כל-הלילה ויקחו את-גוית שאול ואת גוית בניו מחומת בית שן ויבאו יבשה וישרפו אתם שם.
שמא	לא	13	ויקחו את-עצמתיהם ויקברו תחת-האשל ביבשה ויצמו שבעת ימים.</P>
שמב	א	1	ויהי אחרי מות שאול ודוד שב מהכות את-העמלק וישב דוד בצקלג ימים שנים.
שמב	א	2	ויהי ביום השלישי והנה איש בא מן-המחנה מעם שאול ובגדיו קרעים ואדמה על-ראשו ויהי בבאו אל-דוד ויפל ארצה וישתחו.
שמב	א	3	ויאמר לו דוד אי מזה תבוא ויאמר אליו ממחנה ישראל נמלטתי.
שמב	א	4	ויאמר אליו דוד מה-היה הדבר הגד-נא לי ויאמר אשר-נס העם מן-המלחמה וגם-הרבה נפל מן-העם וימתו וגם שאול ויהונתן בנו מתו.
שמב	א	5	ויאמר דוד אל-הנער המגיד לו איך ידעת כי-מת שאול ויהונתן בנו.
שמב	א	6	ויאמר הנער המגיד לו נקרא נקריתי בהר הגלבע והנה שאול נשען על-חניתו והנה הרכב ובעלי הפרשים הדבקהו.
שמב	א	7	ויפן אחריו ויראני ויקרא אלי ואמר הנני.
שמב	א	8	ויאמר לי מי-אתה ויאמר אליו עמלקי אנכי.
שמב	א	9	ויאמר אלי עמד-נא עלי ומתתני כי אחזני השבץ כי-כל-עוד נפשי בי.
שמב	א	10	ואעמד עליו ואמתתהו כי ידעתי כי לא יחיה אחרי נפלו ואקח הנזר אשר על-ראשו ואצעדה אשר על-זרעו ואביאם אל-אדני הנה.
שמב	א	11	ויחזק דוד בבגדו ויקרעם וגם כל-האנשים אשר אתו.
שמב	א	12	ויספדו ויבכו ויצמו עד-הערב על-שאול ועל-יהונתן בנו ועל-עם יהוה ועל-בית ישראל כי נפלו בחרב.</P>
שמב	א	13	ויאמר דוד אל-הנער המגיד לו אי מזה אתה ויאמר בן-איש גר עמלקי אנכי.
שמב	א	14	ויאמר אליו דוד איך לא יראת לשלח ידך לשחת את-משיח יהוה.
שמב	א	15	ויקרא דוד לאחד מהנערים ויאמר גש פגע-בו ויכהו וימת.
שמב	א	16	ויאמר אליו דוד דמיך על-ראשך כי פיך ענה בך לאמר אנכי מתתי את-משיח יהוה.</P>
שמב	א	17	ויקנן דוד את-הקינה הזאת על-שאול ועל-יהונתן בנו.
שמב	א	18	ויאמר ללמד בני-יהודה קשת הנה כתובה על-ספר הישר.
שמב	א	19	הצבי ישראל על-במותיך חלל איך נפלו גבורים.
שמב	א	20	אל-תגידו בגת אל-תבשרו בחוצת אשקלון פן-תשמחנה בנות פלשתים פן-תעלזנה בנות הערלים.
שמב	א	21	הרי בגלבע אל-טל ואל-מטר עליכם ושדי תרומת כי שם נגעל מגן גבורים מגן שאול בלי משיח בשמן.
שמב	א	22	מדם חללים מחלב גבורים קשת יהונתן לא נשוג אחור וחרב שאול לא תשוב ריקם.
שמב	א	23	שאול ויהונתן הנאהבים והנעימם בחייהם ובמותם לא נפרדו מנשרים קלו מאריות גברו.
שמב	א	24	בנות ישראל אל-שאול בכינה המלבשכם שני עם-עדנים המעלה עדי זהב על לבושכן.
שמב	א	25	איך נפלו גברים בתוך המלחמה יהונתן על-במותיך חלל.
שמב	א	26	צר-לי עליך אחי יהונתן נעמת לי מאד נפלאתה אהבתך לי מאהבת נשים.
שמב	א	27	איך נפלו גבורים ויאבדו כלי מלחמה.</P>
שמב	ב	1	ויהי אחרי-כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה.
שמב	ב	2	ויעל שם דוד וגם שתי נשיו אחינעם היזרעלית ואביגיל אשת נבל הכרמלי.
שמב	ב	3	ואנשיו אשר-עמו העלה דוד איש וביתו וישבו בערי חברון.
שמב	ב	4	ויבאו אנשי יהודה וימשחו-שם את-דוד למלך על-בית יהודה ויגדו לדוד לאמר אנשי יביש גלעד אשר קברו את-שאול.</P>
שמב	ב	5	וישלח דוד מלאכים אל-אנשי יביש גלעד ויאמר אליהם ברכים אתם ליהוה אשר עשיתם החסד הזה עם-אדניכם עם-שאול ותקברו אתו.
שמב	ב	6	ועתה יעש-יהוה עמכם חסד ואמת וגם אנכי אעשה אתכם הטובה הזאת אשר עשיתם הדבר הזה.
שמב	ב	7	ועתה תחזקנה ידיכם והיו לבני-חיל כי-מת אדניכם שאול וגם-אתי משחו בית-יהודה למלך עליהם.</P>
שמב	ב	8	ואבנר בן-נר שר-צבא אשר לשאול לקח את-איש בשת בן-שאול ויעברהו מחנים.
שמב	ב	9	וימלכהו אל-הגלעד ואל-האשורי ואל-יזרעאל ועל-אפרים ועל-בנימן ועל-ישראל כלה.</P>
שמב	ב	10	בן-ארבעים שנה איש-בשת בן-שאול במלכו על-ישראל ושתים שנים מלך אך בית יהודה היו אחרי דוד.
שמב	ב	11	ויהי מספר הימים אשר היה דוד מלך בחברון על-בית יהודה שבע שנים וששה חדשים.</P>
שמב	ב	12	ויצא אבנר בן-נר ועבדי איש-בשת בן-שאול ממחנים גבעונה.
שמב	ב	13	ויואב בן-צרויה ועבדי דוד יצאו ויפגשום על-ברכת גבעון יחדו וישבו אלה על-הברכה מזה ואלה על-הברכה מזה.
שמב	ב	14	ויאמר אבנר אל-יואב יקומו נא הנערים וישחקו לפנינו ויאמר יואב יקמו.
שמב	ב	15	ויקמו ויעברו במספר שנים עשר לבנימן ולאיש בשת בן-שאול ושנים עשר מעבדי דוד.
שמב	ב	16	ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון.
שמב	ב	17	ותהי המלחמה קשה עד-מאד ביום ההוא וינגף אבנר ואנשי ישראל לפני עבדי דוד.
שמב	ב	18	ויהיו-שם שלשה בני צרויה יואב ואבישי ועשהאל ועשהאל קל ברגליו כאחד הצבים אשר בשדה.
שמב	ב	19	וירדף עשהאל אחרי אבנר ולא-נטה ללכת על-הימין ועל-השמאול מאחרי אבנר.
שמב	ב	20	ויפן אבנר אחריו ויאמר האתה זה עשהאל ויאמר אנכי.
שמב	ב	21	ויאמר לו אבנר נטה לך על-ימינך או על-שמאלך ואחז לך אחד מהנערים וקח-לך את-חלצתו ולא-אבה עשהאל לסור מאחריו.
שמב	ב	22	ויסף עוד אבנר לאמר אל-עשהאל סור לך מאחרי למה אככה ארצה ואיך אשא פני אל-יואב אחיך.
שמב	ב	23	וימאן לסור ויכהו אבנר באחרי החנית אל-החמש ותצא החנית מאחריו ויפל-שם וימת תחתו ויהי כל-הבא אל-המקום אשר-נפל שם עשהאל וימת ויעמדו.
שמב	ב	24	וירדפו יואב ואבישי אחרי אבנר והשמש באה והמה באו עד-גבעת אמה אשר על-פני-גיח דרך מדבר גבעון.
שמב	ב	25	ויתקבצו בני-בנימן אחרי אבנר ויהיו לאגדה אחת ויעמדו על ראש-גבעה אחת.
שמב	ב	26	ויקרא אבנר אל-יואב ויאמר הלנצח תאכל חרב הלוא ידעתה כי-מרה תהיה באחרונה ועד-מתי לא-תאמר לעם לשוב מאחרי אחיהם.
שמב	ב	27	ויאמר יואב חי האלהים כי לולא דברת כי אז מהבקר נעלה העם איש מאחרי אחיו.
שמב	ב	28	ויתקע יואב בשופר ויעמדו כל-העם ולא-ירדפו עוד אחרי ישראל ולא-יספו עוד להלחם.
שמב	ב	29	ואבנר ואנשיו הלכו בערבה כל הלילה ההוא ויעברו את-הירדן וילכו כל-הבתרון ויבאו מחנים.
שמב	ב	30	ויואב שב מאחרי אבנר ויקבץ את-כל-העם ויפקדו מעבדי דוד תשעה-עשר איש ועשהאל.
שמב	ב	31	ועבדי דוד הכו מבנימן ובאנשי אבנר שלש-מאות וששים איש מתו.
שמב	ב	32	וישאו את-עשהאל ויקברהו בקבר אביו אשר בית לחם וילכו כל-הלילה יואב ואנשיו ויאר להם בחברון.</P>
שמב	ג	1	ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים.</P>
שמב	ג	2	וילדו לדוד בנים בחברון ויהי בכורו אמנון לאחינעם היזרעאלת.
שמב	ג	3	ומשנהו כלאב לאביגל אשת נבל הכרמלי והשלשי אבשלום בן-מעכה בת-תלמי מלך גשור.
שמב	ג	4	והרביעי אדניה בן-חגית והחמישי שפטיה בן-אביטל.
שמב	ג	5	והששי יתרעם לעגלה אשת דוד אלה ילדו לדוד בחברון.</P>
שמב	ג	6	ויהי בהיות המלחמה בין בית שאול ובין בית דוד ואבנר היה מתחזק בבית שאול.
שמב	ג	7	ולשאול פלגש ושמה רצפה בת-איה ויאמר אל-אבנר מדוע באתה אל-פילגש אבי.
שמב	ג	8	ויחר לאבנר מאד על-דברי איש-בשת ויאמר הראש כלב אנכי אשר ליהודה היום אעשה-חסד עם-בית שאול אביך אל-אחיו ואל-מרעהו ולא המציתך ביד-דוד ותפקד עלי עון האשה היום.
שמב	ג	9	כה-יעשה אלהים לאבנר וכה יסיף לו כי כאשר נשבע יהוה לדוד כי-כן אעשה-לו.
שמב	ג	10	להעביר הממלכה מבית שאול ולהקים את-כסא דוד על-ישראל ועל-יהודה מדן ועד-באר שבע.
שמב	ג	11	ולא-יכל עוד להשיב את-אבנר דבר מיראתו אתו.</P>
שמב	ג	12	וישלח אבנר מלאכים אל-דוד תחתו לאמר למי-ארץ לאמר כרתה בריתך אתי והנה ידי עמך להסב אליך את-כל-ישראל.
שמב	ג	13	ויאמר טוב אני אכרת אתך ברית אך דבר אחד אנכי שאל מאתך לאמר לא-תראה את-פני כי אם-לפני הביאך את מיכל בת-שאול בבאך לראות את-פני.</P>
שמב	ג	14	וישלח דוד מלאכים אל-איש-בשת בן-שאול לאמר תנה את-אשתי את-מיכל אשר ארשתי לי במאה ערלות פלשתים.
שמב	ג	15	וישלח איש בשת ויקחה מעם איש מעם פלטיאל בן-לוש.
שמב	ג	16	וילך אתה אישה הלוך ובכה אחריה עד-בחרים ויאמר אליו אבנר לך שוב וישב.
שמב	ג	17	ודבר-אבנר היה עם-זקני ישראל לאמר גם-תמול גם-שלשם הייתם מבקשים את-דוד למלך עליכם.
שמב	ג	18	ועתה עשו כי יהוה אמר אל-דוד לאמר ביד דוד עבדי הושיע את-עמי ישראל מיד פלשתים ומיד כל-איביהם.
שמב	ג	19	וידבר גם-אבנר באזני בנימין וילך גם-אבנר לדבר באזני דוד בחברון את כל-אשר-טוב בעיני ישראל ובעיני כל-בית בנימן.
שמב	ג	20	ויבא אבנר אל-דוד חברון ואתו עשרים אנשים ויעש דוד לאבנר ולאנשים אשר-אתו משתה.
שמב	ג	21	ויאמר אבנר אל-דוד אקומה ואלכה ואקבצה אל-אדני המלך את-כל-ישראל ויכרתו אתך ברית ומלכת בכל אשר-תאוה נפשך וישלח דוד את-אבנר וילך בשלום.
שמב	ג	22	והנה עבדי דוד ויואב בא מהגדוד ושלל רב עמם הביאו ואבנר איננו עם-דוד בחברון כי שלחו וילך בשלום.
שמב	ג	23	ויואב וכל-הצבא אשר-אתו באו ויגדו ליואב לאמר בא-אבנר בן-נר אל-המלך וישלחהו וילך בשלום.
שמב	ג	24	ויבא יואב אל-המלך ויאמר מה עשיתה הנה-בא אבנר אליך למה-זה שלחתו וילך הלוך.
שמב	ג	25	ידעת את-אבנר בן-נר כי לפתתך בא ולדעת את-מוצאך ואת-מבואך ולדעת את כל-אשר אתה עשה.
שמב	ג	26	ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע.
שמב	ג	27	וישב אבנר חברון ויטהו יואב אל-תוך השער לדבר אתו בשלי ויכהו שם החמש וימת בדם עשה-אל אחיו.
שמב	ג	28	וישמע דוד מאחרי כן ויאמר נקי אנכי וממלכתי מעם יהוה עד-עולם מדמי אבנר בן-נר.
שמב	ג	29	יחלו על-ראש יואב ואל כל-בית אביו ואל-יכרת מבית יואב זב ומצרע ומחזיק בפלך ונפל בחרב וחסר-לחם.
שמב	ג	30	ויואב ואבישי אחיו הרגו לאבנר על אשר המית את-עשהאל אחיהם בגבעון במלחמה.</P>
שמב	ג	31	ויאמר דוד אל-יואב ואל-כל-העם אשר-אתו קרעו בגדיכם וחגרו שקים וספדו לפני אבנר והמלך דוד הלך אחרי המטה.
שמב	ג	32	ויקברו את-אבנר בחברון וישא המלך את-קולו ויבך אל-קבר אבנר ויבכו כל-העם.</P>
שמב	ג	33	ויקנן המלך אל-אבנר ויאמר הכמות נבל ימות אבנר.
שמב	ג	34	ידך לא-אסרות ורגליך לא-לנחשתים הגשו כנפול לפני בני-עולה נפלת ויספו כל-העם לבכות עליו.
שמב	ג	35	ויבא כל-העם להברות את-דוד לחם בעוד היום וישבע דוד לאמר כה יעשה-לי אלהים וכה יסיף כי אם-לפני בוא-השמש אטעם-לחם או כל-מאומה.
שמב	ג	36	וכל-העם הכירו וייטב בעיניהם ככל אשר עשה המלך בעיני כל-העם טוב.
שמב	ג	37	וידעו כל-העם וכל-ישראל ביום ההוא כי לא היתה מהמלך להמית את-אבנר בן-נר.</P>
שמב	ג	38	ויאמר המלך אל-עבדיו הלוא תדעו כי-שר וגדול נפל היום הזה בישראל.
שמב	ג	39	ואנכי היום רך ומשוח מלך והאנשים האלה בני צרויה קשים ממני ישלם יהוה לעשה הרעה כרעתו.</P>
שמב	ד	1	וישמע בן-שאול כי מת אבנר בחברון וירפו ידיו וכל-ישראל נבהלו.
שמב	ד	2	ושני אנשים שרי-גדודים היו בן-שאול שם האחד בענה ושם השני רכב בני רמון הבארתי מבני בנימן כי גם-בארות תחשב על-בנימן.
שמב	ד	3	ויברחו הבארתים גתימה ויהיו-שם גרים עד היום הזה.</P>
שמב	ד	4	וליהונתן בן-שאול בן נכה רגלים בן-חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת.
שמב	ד	5	וילכו בני-רמון הבארתי רכב ובענה ויבאו כחם היום אל-בית איש בשת והוא שכב את משכב הצהרים.
שמב	ד	6	והנה באו עד-תוך הבית לקחי חטים ויכהו אל-החמש ורכב ובענה אחיו נמלטו.
שמב	ד	7	ויבאו הבית והוא-שכב על-מטתו בחדר משכבו ויכהו וימתהו ויסירו את-ראשו ויקחו את-ראשו וילכו דרך הערבה כל-הלילה.
שמב	ד	8	ויבאו את-ראש איש-בשת אל-דוד חברון ויאמרו אל-המלך הנה-ראש איש-בשת בן-שאול איבך אשר בקש את-נפשך ויתן יהוה לאדני המלך נקמות היום הזה משאול ומזרעו.
שמב	ד	9	ויען דוד את-רכב ואת-בענה אחיו בני רמון הבארתי ויאמר להם חי-יהוה אשר-פדה את-נפשי מכל-צרה.
שמב	ד	10	כי המגיד לי לאמר הנה-מת שאול והוא-היה כמבשר בעיניו ואחזה בו ואהרגהו בצקלג אשר לתתי-לו בשרה.
שמב	ד	11	אף כי-אנשים רשעים הרגו את-איש-צדיק בביתו על-משכבו ועתה הלוא אבקש את-דמו מידכם ובערתי אתכם מן-הארץ.
שמב	ד	12	ויצו דוד את-הנערים ויהרגום ויקצצו את-ידיהם ואת-רגליהם ויתלו על-הברכה בחברון ואת ראש איש-בשת לקחו ויקברו בקבר-אבנר בחברון.</P>
שמב	ה	1	ויבאו כל-שבטי ישראל אל-דוד חברונה ויאמרו לאמר הננו עצמך ובשרך אנחנו.
שמב	ה	2	גם-אתמול גם-שלשום בהיות שאול מלך עלינו אתה הייתה מוציא והמבי את-ישראל ויאמר יהוה לך אתה תרעה את-עמי את-ישראל ואתה תהיה לנגיד על-ישראל.
שמב	ה	3	ויבאו כל-זקני ישראל אל-המלך חברונה ויכרת להם המלך דוד ברית בחברון לפני יהוה וימשחו את-דוד למלך על-ישראל.</P>
שמב	ה	4	בן-שלשים שנה דוד במלכו ארבעים שנה מלך.
שמב	ה	5	בחברון מלך על-יהודה שבע שנים וששה חדשים ובירושלם מלך שלשים ושלש שנה על כל-ישראל ויהודה.
שמב	ה	6	וילך המלך ואנשיו ירושלם אל-היבסי יושב הארץ ויאמר לדוד לאמר לא-תבוא הנה כי אם-הסירך העורים והפסחים לאמר לא-יבוא דוד הנה.
שמב	ה	7	וילכד דוד את מצדת ציון היא עיר דוד.
שמב	ה	8	ויאמר דוד ביום ההוא כל-מכה יבסי ויגע בצנור ואת-הפסחים ואת-העורים שנאו נפש דוד על-כן יאמרו עור ופסח לא יבוא אל-הבית.
שמב	ה	9	וישב דוד במצדה ויקרא-לה עיר דוד ויבן דוד סביב מן-המלוא וביתה.
שמב	ה	10	וילך דוד הלוך וגדול ויהוה אלהי צבאות עמו.</P>
שמב	ה	11	וישלח חירם מלך-צר מלאכים אל-דוד ועצי ארזים וחרשי עץ וחרשי אבן קיר ויבנו-בית לדוד.
שמב	ה	12	וידע דוד כי-הכינו יהוה למלך על-ישראל וכי נשא ממלכתו בעבור עמו ישראל.</P>
שמב	ה	13	ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות.
שמב	ה	14	ואלה שמות הילדים לו בירושלם שמוע ושובב ונתן ושלמה.
שמב	ה	15	ויבחר ואלישוע ונפג ויפיע.
שמב	ה	16	ואלישמע ואלידע ואליפלט.</P>
שמב	ה	17	וישמעו פלשתים כי-משחו את-דוד למלך על-ישראל ויעלו כל-פלשתים לבקש את-דוד וישמע דוד וירד אל-המצודה.
שמב	ה	18	ופלשתים באו וינטשו בעמק רפאים.
שמב	ה	19	וישאל דוד ביהוה לאמר האעלה אל-פלשתים התתנם בידי ויאמר יהוה אל-דוד עלה כי-נתן אתן את-הפלשתים בידך.
שמב	ה	20	ויבא דוד בבעל-פרצים ויכם שם דוד ויאמר פרץ יהוה את-איבי לפני כפרץ מים על-כן קרא שם-המקום ההוא בעל פרצים.
שמב	ה	21	ויעזבו-שם את-עצביהם וישאם דוד ואנשיו.</P>
שמב	ה	22	ויספו עוד פלשתים לעלות וינטשו בעמק רפאים.
שמב	ה	23	וישאל דוד ביהוה ויאמר לא תעלה הסב אל-אחריהם ובאת להם ממול בכאים.
שמב	ה	24	ויהי בשמעך את-קול צעדה בראשי הבכאים אז תחרץ כי אז יצא יהוה לפניך להכות במחנה פלשתים.
שמב	ה	25	ויעש דוד כן כאשר צוהו יהוה ויך את-פלשתים מגבע עד-באך גזר.</P>
שמב	ו	1	ויסף עוד דוד את-כל-בחור בישראל שלשים אלף.
שמב	ו	2	ויקם וילך דוד וכל-העם אשר אתו מבעלי יהודה להעלות משם את ארון האלהים אשר-נקרא שם שם יהוה צבאות ישב הכרבים עליו.
שמב	ו	3	וירכבו את-ארון האלהים אל-עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את-העגלה חדשה.
שמב	ו	4	וישאהו מבית אבינדב אשר בגבעה עם ארון האלהים ואחיו הלך לפני הארון.
שמב	ו	5	ודוד וכל-בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים.
שמב	ו	6	ויבאו עד-גרן נכון וישלח עזא אל-ארון האלהים ויאחז בו כי שמטו הבקר.
שמב	ו	7	ויחר-אף יהוה בעזה ויכהו שם האלהים על-השל וימת שם עם ארון האלהים.
שמב	ו	8	ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה.
שמב	ו	9	וירא דוד את-יהוה ביום ההוא ויאמר איך יבוא אלי ארון יהוה.
שמב	ו	10	ולא-אבה דוד להסיר אליו את-ארון יהוה על-עיר דוד ויטהו דוד בית עבד-אדום הגתי.
שמב	ו	11	וישב ארון יהוה בית עבד אדם הגתי שלשה חדשים ויברך יהוה את-עבד אדם ואת-כל-ביתו.
שמב	ו	12	ויגד למלך דוד לאמר ברך יהוה את-בית עבד אדם ואת-כל-אשר-לו בעבור ארון האלהים וילך דוד ויעל את-ארון האלהים מבית עבד אדם עיר דוד בשמחה.
שמב	ו	13	ויהי כי צעדו נשאי ארון-יהוה ששה צעדים ויזבח שור ומריא.
שמב	ו	14	ודוד מכרכר בכל-עז לפני יהוה ודוד חגור אפוד בד.
שמב	ו	15	ודוד וכל-בית ישראל מעלים את-ארון יהוה בתרועה ובקול שופר.
שמב	ו	16	והיה ארון יהוה בא עיר דוד ומיכל בת-שאול נשקפה בעד החלון ותרא את-המלך דוד מפזז ומכרכר לפני יהוה ותבז לו בלבה.
שמב	ו	17	ויבאו את-ארון יהוה ויצגו אתו במקומו בתוך האהל אשר נטה-לו דוד ויעל דוד עלות לפני יהוה ושלמים.
שמב	ו	18	ויכל דוד מהעלות העולה והשלמים ויברך את-העם בשם יהוה צבאות.
שמב	ו	19	ויחלק לכל-העם לכל-המון ישראל למאיש ועד-אשה לאיש חלת לחם אחת ואשפר אחד ואשישה אחת וילך כל-העם איש לביתו.
שמב	ו	20	וישב דוד לברך את-ביתו ותצא מיכל בת-שאול לקראת דוד ותאמר מה-נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים.
שמב	ו	21	ויאמר דוד אל-מיכל לפני יהוה אשר בחר-בי מאביך ומכל-ביתו לצות אתי נגיד על-עם יהוה על-ישראל ושחקתי לפני יהוה.
שמב	ו	22	ונקלתי עוד מזאת והייתי שפל בעיני ועם-האמהות אשר אמרת עמם אכבדה.
שמב	ו	23	ולמיכל בת-שאול לא-היה לה ילד עד יום מותה.</P>
שמב	ז	1	ויהי כי-ישב המלך בביתו ויהוה הניח-לו מסביב מכל-איביו.
שמב	ז	2	ויאמר המלך אל-נתן הנביא ראה נא אנכי יושב בבית ארזים וארון האלהים ישב בתוך היריעה.
שמב	ז	3	ויאמר נתן אל-המלך כל אשר בלבבך לך עשה כי יהוה עמך.
שמב	ז	4	ויהי בלילה ההוא ויהי דבר-יהוה אל-נתן לאמר.
שמב	ז	5	לך ואמרת אל-עבדי אל-דוד כה אמר יהוה האתה תבנה-לי בית לשבתי.
שמב	ז	6	כי לא ישבתי בבית למיום העלתי את-בני ישראל ממצרים ועד היום הזה ואהיה מתהלך באהל ובמשכן.
שמב	ז	7	בכל אשר-התהלכתי בכל-בני ישראל הדבר דברתי את-אחד שבטי ישראל אשר צויתי לרעות את-עמי את-ישראל לאמר למה לא-בניתם לי בית ארזים.
שמב	ז	8	ועתה כה-תאמר לעבדי לדוד כה אמר יהוה צבאות אני לקחתיך מן-הנוה מאחר הצאן להיות נגיד על-עמי על-ישראל.
שמב	ז	9	ואהיה עמך בכל אשר הלכת ואכרתה את-כל-איביך מפניך ועשתי לך שם גדול כשם הגדלים אשר בארץ.
שמב	ז	10	ושמתי מקום לעמי לישראל ונטעתיו ושכן תחתיו ולא ירגז עוד ולא-יסיפו בני-עולה לענותו כאשר בראשונה.
שמב	ז	11	ולמן-היום אשר צויתי שפטים על-עמי ישראל והניחתי לך מכל-איביך והגיד לך יהוה כי-בית יעשה-לך יהוה.
שמב	ז	12	כי ימלאו ימיך ושכבת את-אבתיך והקימתי את-זרעך אחריך אשר יצא ממעיך והכינתי את-ממלכתו.
שמב	ז	13	הוא יבנה-בית לשמי וכננתי את-כסא ממלכתו עד-עולם.
שמב	ז	14	אני אהיה-לו לאב והוא יהיה-לי לבן אשר בהעותו והכחתיו בשבט אנשים ובנגעי בני אדם.
שמב	ז	15	וחסדי לא-יסור ממנו כאשר הסרתי מעם שאול אשר הסרתי מלפניך.
שמב	ז	16	ונאמן ביתך וממלכתך עד-עולם לפניך כסאך יהיה נכון עד-עולם.
שמב	ז	17	ככל הדברים האלה וככל החזיון הזה כן דבר נתן אל-דוד.</P>
שמב	ז	18	ויבא המלך דוד וישב לפני יהוה ויאמר מי אנכי אדני יהוה ומי ביתי כי הביאתני עד-הלם.
שמב	ז	19	ותקטן עוד זאת בעיניך אדני יהוה ותדבר גם אל-בית-עבדך למרחוק וזאת תורת האדם אדני יהוה.
שמב	ז	20	ומה-יוסיף דוד עוד לדבר אליך ואתה ידעת את-עבדך אדני יהוה.
שמב	ז	21	בעבור דברך וכלבך עשית את כל-הגדולה הזאת להודיע את-עבדך.
שמב	ז	22	על-כן גדלת אדני יהוה כי-אין כמוך ואין אלהים זולתך בכל אשר-שמענו באזנינו.
שמב	ז	23	ומי כעמך כישראל גוי אחד בארץ אשר הלכו-אלהים לפדות-לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו.
שמב	ז	24	ותכונן לך את-עמך ישראל לך לעם עד-עולם ואתה יהוה היית להם לאלהים.</P>
שמב	ז	25	ועתה יהוה אלהים הדבר אשר דברת על-עבדך ועל-ביתו הקם עד-עולם ועשה כאשר דברת.
שמב	ז	26	ויגדל שמך עד-עולם לאמר יהוה צבאות אלהים על-ישראל ובית עבדך דוד יהיה נכון לפניך.
שמב	ז	27	כי-אתה יהוה צבאות אלהי ישראל גליתה את-אזן עבדך לאמר בית אבנה-לך על-כן מצא עבדך את-לבו להתפלל אליך את-התפלה הזאת.
שמב	ז	28	ועתה אדני יהוה אתה-הוא האלהים ודבריך יהיו אמת ותדבר אל-עבדך את-הטובה הזאת.
שמב	ז	29	ועתה הואל וברך את-בית עבדך להיות לעולם לפניך כי-אתה אדני יהוה דברת ומברכתך יברך בית-עבדך לעולם.</P>
שמב	ח	1	ויהי אחרי-כן ויך דוד את-פלשתים ויכניעם ויקח דוד את-מתג האמה מיד פלשתים.
שמב	ח	2	ויך את-מואב וימדדם בחבל השכב אותם ארצה וימדד שני-חבלים להמית ומלא החבל להחיות ותהי מואב לדוד לעבדים נשאי מנחה.
שמב	ח	3	ויך דוד את-הדדעזר בן-רחב מלך צובה בלכתו להשיב ידו בנהר-.
שמב	ח	4	וילכד דוד ממנו אלף ושבע-מאות פרשים ועשרים אלף איש רגלי ויעקר דוד את-כל-הרכב ויותר ממנו מאה רכב.
שמב	ח	5	ותבא ארם דמשק לעזר להדדעזר מלך צובה ויך דוד בארם עשרים-ושנים אלף איש.
שמב	ח	6	וישם דוד נצבים בארם דמשק ותהי ארם לדוד לעבדים נושאי מנחה וישע יהוה את-דוד בכל אשר הלך.
שמב	ח	7	ויקח דוד את שלטי הזהב אשר היו אל עבדי הדדעזר ויביאם ירושלם.
שמב	ח	8	ומבטח ומברתי ערי הדדעזר לקח המלך דוד נחשת הרבה מאד.</P>
שמב	ח	9	וישמע תעי מלך חמת כי הכה דוד את כל-חיל הדדעזר.
שמב	ח	10	וישלח תעי את-יורם-בנו אל-המלך-דוד לשאל-לו לשלום ולברכו על אשר נלחם בהדדעזר ויכהו כי-איש מלחמות תעי היה הדדעזר ובידו היו כלי-כסף וכלי-זהב וכלי נחשת.
שמב	ח	11	גם-אתם הקדיש המלך דוד ליהוה עם-הכסף והזהב אשר הקדיש מכל-הגוים אשר כבש.
שמב	ח	12	מארם וממואב ומבני עמון ומפלשתים ומעמלק ומשלל הדדעזר בן-רחב מלך צובה.
שמב	ח	13	ויעש דוד שם בשבו מהכותו את-ארם בגיא-מלח שמונה עשר אלף.
שמב	ח	14	וישם באדום נצבים בכל-אדום שם נצבים ויהי כל-אדום עבדים לדוד ויושע יהוה את-דוד בכל אשר הלך.
שמב	ח	15	וימלך דוד על-כל-ישראל ויהי דוד עשה משפט וצדקה לכל-עמו.
שמב	ח	16	ויואב בן-צרויה על-הצבא ויהושפט בן-אחילוד מזכיר.
שמב	ח	17	וצדוק בן-אחיטוב ואחימלך בן-אביתר כהנים ושריה סופר.
שמב	ח	18	ובניהו בן-יהוידע והכרתי והפלתי ובני דוד כהנים היו.</P>
שמב	ט	1	ויאמר דוד הכי יש-עוד אשר נותר לבית שאול ואעשה עמו חסד בעבור יהונתן.
שמב	ט	2	ולבית שאול עבד ושמו ציבא ויקראו-לו אל-דוד ויאמר המלך אליו האתה ציבא ויאמר עבדך.
שמב	ט	3	ויאמר המלך האפס עוד איש לבית שאול ואעשה עמו חסד אלהים ויאמר ציבא אל-המלך עוד בן ליהונתן נכה רגלים.
שמב	ט	4	ויאמר-לו המלך איפה הוא ויאמר ציבא אל-המלך הנה-הוא בית מכיר בן-עמיאל בלו דבר.
שמב	ט	5	וישלח המלך דוד ויקחהו מבית מכיר בן-עמיאל מלו דבר.
שמב	ט	6	ויבא מפיבשת בן-יהונתן בן-שאול אל-דוד ויפל על-פניו וישתחו ויאמר דוד מפיבשת ויאמר הנה עבדך.
שמב	ט	7	ויאמר לו דוד אל-תירא כי עשה אעשה עמך חסד בעבור יהונתן אביך והשבתי לך את-כל-שדה שאול אביך ואתה תאכל לחם על-שלחני תמיד.
שמב	ט	8	וישתחו ויאמר מה עבדך כי פנית אל-הכלב המת אשר כמוני.
שמב	ט	9	ויקרא המלך אל-ציבא נער שאול ויאמר אליו כל אשר היה לשאול ולכל-ביתו נתתי לבן-אדניך.
שמב	ט	10	ועבדת לו את-האדמה אתה ובניך ועבדיך והבאת והיה לבן-אדניך לחם ואכלו ומפיבשת בן-אדניך יאכל תמיד לחם על-שלחני ולציבא חמשה עשר בנים ועשרים עבדים.
שמב	ט	11	ויאמר ציבא אל-המלך ככל אשר יצוה אדני המלך את-עבדו כן יעשה עבדך ומפיבשת אכל על-שלחני כאחד מבני המלך.
שמב	ט	12	ולמפיבשת בן-קטן ושמו מיכא וכל מושב בית-ציבא עבדים למפיבשת.
שמב	ט	13	ומפיבשת ישב בירושלם כי על-שלחן המלך תמיד הוא אכל והוא פסח שתי רגליו.</P>
שמב	טו	1	ויהי מאחרי כן ויעש לו אבשלום מרכבה וססים וחמשים איש רצים לפניו.
שמב	טו	2	והשכים אבשלום ועמד על-יד דרך השער ויהי כל-האיש אשר-יהיה-לו-ריב לבוא אל-המלך למשפט ויקרא אבשלום אליו ויאמר אי-מזה עיר אתה ויאמר מאחד שבטי-ישראל עבדך.
שמב	טו	3	ויאמר אליו אבשלום ראה דברך טובים ונכחים ושמע אין-לך מאת המלך.
שמב	טו	4	ויאמר אבשלום מי-ישמני שפט בארץ ועלי יבוא כל-איש אשר-יהיה-לו-ריב ומשפט והצדקתיו.
שמב	טו	5	והיה בקרב-איש להשתחות לו ושלח את-ידו והחזיק לו ונשק לו.
שמב	טו	6	ויעש אבשלום כדבר הזה לכל-ישראל אשר-יבאו למשפט אל-המלך ויגנב אבשלום את-לב אנשי ישראל.</P>
שמב	טו	7	ויהי מקץ ארבעים שנה ויאמר אבשלום אל-המלך אלכה נא ואשלם את-נדרי אשר-נדרתי ליהוה בחברון.
שמב	טו	8	כי-נדר נדר עבדך בשבתי בגשור בארם לאמר אם-ישיב ישיבני יהוה ירושלם ועבדתי את-יהוה.
שמב	טו	9	ויאמר-לו המלך לך בשלום ויקם וילך חברונה.</P>
שמב	טו	10	וישלח אבשלום מרגלים בכל-שבטי ישראל לאמר כשמעכם את-קול השפר ואמרתם מלך אבשלום בחברון.
שמב	טו	11	ואת-אבשלום הלכו מאתים איש מירושלם קראים והלכים לתמם ולא ידעו כל-דבר.
שמב	טו	12	וישלח אבשלום את-אחיתפל הגילני יועץ דוד מעירו מגלה בזבחו את-הזבחים ויהי הקשר אמץ והעם הולך ורב את-אבשלום.
שמב	טו	13	ויבא המגיד אל-דוד לאמר היה לב-איש ישראל אחרי אבשלום.
שמב	טו	14	ויאמר דוד לכל-עבדיו אשר-אתו בירושלם קומו ונברחה כי לא-תהיה-לנו פליטה מפני אבשלום מהרו ללכת פן-ימהר והשגנו והדיח עלינו את-הרעה והכה העיר לפי-חרב.
שמב	טו	15	ויאמרו עבדי-המלך אל-המלך ככל אשר-יבחר אדני המלך הנה עבדיך.
שמב	טו	16	ויצא המלך וכל-ביתו ברגליו ויעזב המלך את עשר נשים פלגשים לשמר הבית.
שמב	טו	17	ויצא המלך וכל-העם ברגליו ויעמדו בית המרחק.
שמב	טו	18	וכל-עבדיו עברים על-ידו וכל-הכרתי וכל-הפלתי וכל-הגתים שש-מאות איש אשר-באו ברגלו מגת עברים על-פני המלך.</P>
שמב	טו	19	ויאמר המלך אל-אתי הגתי למה תלך גם-אתה אתנו שוב ושב עם-המלך כי-נכרי אתה וגם-גלה אתה למקומך.
שמב	טו	20	תמול בואך והיום אנועך עמנו ללכת ואני הולך על אשר-אני הולך שוב והשב את-אחיך עמך חסד ואמת.
שמב	טו	21	ויען אתי את-המלך ויאמר חי-יהוה וחי אדני המלך כי אם-במקום אשר יהיה-שם אדני המלך אם-למות אם-לחיים כי-שם יהיה עבדך.
שמב	טו	22	ויאמר דוד אל-אתי לך ועבר ויעבר אתי הגתי וכל-אנשיו וכל-הטף אשר אתו.
שמב	טו	23	וכל-הארץ בוכים קול גדול וכל-העם עברים והמלך עבר בנחל קדרון וכל-העם עברים על-פני-דרך את-המדבר.
שמב	טו	24	והנה גם-צדוק וכל-הלוים אתו נשאים את-ארון ברית האלהים ויצקו את-ארון האלהים ויעל אביתר עד-תם כל-העם לעבור מן-העיר.</P>
שמב	טו	25	ויאמר המלך לצדוק השב את-ארון האלהים העיר אם-אמצא חן בעיני יהוה והשבני והראני אתו ואת-נוהו.
שמב	טו	26	ואם כה יאמר לא חפצתי בך הנני יעשה-לי כאשר טוב בעיניו.</P>
שמב	טו	27	ויאמר המלך אל-צדוק הכהן הרואה אתה שבה העיר בשלום ואחימעץ בנך ויהונתן בן-אביתר שני בניכם אתכם.
שמב	טו	28	ראו אנכי מתמהמה בעברות המדבר עד בוא דבר מעמכם להגיד לי.
שמב	טו	29	וישב צדוק ואביתר את-ארון האלהים ירושלם וישבו שם.
שמב	טו	30	ודוד עלה במעלה הזיתים עלה ובוכה וראש לו חפוי והוא הלך יחף וכל-העם אשר-אתו חפו איש ראשו ועלו עלה ובכה.
שמב	טו	31	ודוד הגיד לאמר אחיתפל בקשרים עם-אבשלום ויאמר דוד סכל-נא את-עצת אחיתפל יהוה.
שמב	טו	32	ויהי דוד בא עד-הראש אשר-ישתחוה שם לאלהים והנה לקראתו חושי הארכי קרוע כתנתו ואדמה על-ראשו.
שמב	טו	33	ויאמר לו דוד אם עברת אתי והית עלי למשא.
שמב	טו	34	ואם-העיר תשוב ואמרת לאבשלום עבדך אני המלך אהיה עבד אביך ואני מאז ועתה ואני עבדך והפרתה לי את עצת אחיתפל.
שמב	טו	35	והלוא עמך שם צדוק ואביתר הכהנים והיה כל-הדבר אשר תשמע מבית המלך תגיד לצדוק ולאביתר הכהנים.
שמב	טו	36	הנה-שם עמם שני בניהם אחימעץ לצדוק ויהונתן לאביתר ושלחתם בידם אלי כל-דבר אשר תשמעו.
שמב	טו	37	ויבא חושי רעה דוד העיר ואבשלם יבא ירושלם.</P>
שמב	טז	1	ודוד עבר מעט מהראש והנה ציבא נער מפי-בשת לקראתו וצמד חמרים חבשים ועליהם מאתים לחם ומאה צמוקים ומאה קיץ ונבל יין.
שמב	טז	2	ויאמר המלך אל-ציבא מה-אלה לך ויאמר ציבא החמורים לבית-המלך לרכב ולהלחם והקיץ לאכול הנערים והיין לשתות היעף במדבר.
שמב	טז	3	ויאמר המלך ואיה בן-אדניך ויאמר ציבא אל-המלך הנה יושב בירושלם כי אמר היום ישיבו לי בית ישראל את ממלכות אבי.
שמב	טז	4	ויאמר המלך לצבא הנה לך כל אשר למפי-בשת ויאמר ציבא השתחויתי אמצא-חן בעיניך אדני המלך.
שמב	טז	5	ובא המלך דוד עד-בחורים והנה משם איש יוצא ממשפחת בית-שאול ושמו שמעי בן-גרא יצא יצוא ומקלל.
שמב	טז	6	ויסקל באבנים את-דוד ואת-כל-עבדי המלך דוד וכל-העם וכל-הגברים מימינו ומשמאלו.
שמב	טז	7	וכה-אמר שמעי בקללו צא צא איש הדמים ואיש הבליעל.
שמב	טז	8	השיב עליך יהוה כל דמי בית-שאול אשר מלכת תחתו ויתן יהוה את-המלוכה ביד אבשלום בנך והנך ברעתך כי איש דמים אתה.
שמב	טז	9	ויאמר אבישי בן-צרויה אל-המלך למה יקלל הכלב המת הזה את-אדני המלך אעברה-נא ואסירה את-ראשו.</P>
שמב	טז	10	ויאמר המלך מה-לי ולכם בני צריה כי יקלל וכי יהוה אמר לו קלל את-דוד ומי יאמר מדוע עשיתה כן.</P>
שמב	טז	11	ויאמר דוד אל-אבישי ואל-כל-עבדיו הנה בני אשר-יצא ממעי מבקש את-נפשי ואף כי-עתה בן-הימיני הנחו לו ויקלל כי אמר-לו יהוה.
שמב	טז	12	אולי יראה יהוה בעוני והשיב יהוה לי טובה תחת קללתו היום הזה.
שמב	טז	13	וילך דוד ואנשיו בדרך ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר.</P>
שמב	טז	14	ויבא המלך וכל-העם אשר-אתו עיפים וינפש שם.
שמב	טז	15	ואבשלום וכל-העם איש ישראל באו ירושלם ואחיתפל אתו.
שמב	טז	16	ויהי כאשר-בא חושי הארכי רעה דוד אל-אבשלום ויאמר חושי אל-אבשלום יחי המלך יחי המלך.
שמב	טז	17	ויאמר אבשלום אל-חושי זה חסדך את-רעך למה לא-הלכת את-רעך.
שמב	טז	18	ויאמר חושי אל-אבשלם לא כי אשר בחר יהוה והעם הזה וכל-איש ישראל לא אהיה ואתו אשב.
שמב	טז	19	והשנית למי אני אעבד הלוא לפני בנו כאשר עבדתי לפני אביך כן אהיה לפניך.</P>
שמב	טז	20	ויאמר אבשלום אל-אחיתפל הבו לכם עצה מה-נעשה.
שמב	טז	21	ויאמר אחיתפל אל-אבשלם בוא אל-פלגשי אביך אשר הניח לשמור הבית ושמע כל-ישראל כי-נבאשת את-אביך וחזקו ידי כל-אשר אתך.
שמב	טז	22	ויטו לאבשלום האהל על-הגג ויבא אבשלום אל-פלגשי אביו לעיני כל-ישראל.
שמב	טז	23	ועצת אחיתפל אשר יעץ בימים ההם כאשר ישאל- בדבר האלהים כן כל-עצת אחיתפל גם-לדוד גם לאבשלם.</P>
שמב	י	1	ויהי אחרי-כן וימת מלך בני עמון וימלך חנון בנו תחתיו.
שמב	י	2	ויאמר דוד אעשה-חסד עם-חנון בן-נחש כאשר עשה אביו עמדי חסד וישלח דוד לנחמו ביד-עבדיו אל-אביו ויבאו עבדי דוד ארץ בני עמון.
שמב	י	3	ויאמרו שרי בני-עמון אל-חנון אדניהם המכבד דוד את-אביך בעיניך כי-שלח לך מנחמים הלוא בעבור חקור את-העיר ולרגלה ולהפכה שלח דוד את-עבדיו אליך.
שמב	י	4	ויקח חנון את-עבדי דוד ויגלח את-חצי זקנם ויכרת את-מדויהם בחצי עד שתותיהם וישלחם.
שמב	י	5	ויגדו לדוד וישלח לקראתם כי-היו האנשים נכלמים מאד ויאמר המלך שבו בירחו עד-יצמח זקנכם ושבתם.
שמב	י	6	ויראו בני עמון כי נבאשו בדוד וישלחו בני-עמון וישכרו את-ארם בית-רחוב ואת-ארם צובא עשרים אלף רגלי ואת-מלך מעכה אלף איש ואיש טוב שנים-עשר אלף איש.
שמב	י	7	וישמע דוד וישלח את-יואב ואת כל-הצבא הגברים.
שמב	י	8	ויצאו בני עמון ויערכו מלחמה פתח השער וארם צובא ורחוב ואיש-טוב ומעכה לבדם בשדה.
שמב	י	9	וירא יואב כי-היתה אליו פני המלחמה מפנים ומאחור ויבחר מכל בחורי בישראל ויערך לקראת ארם.
שמב	י	10	ואת יתר העם נתן ביד אבשי אחיו ויערך לקראת בני עמון.
שמב	י	11	ויאמר אם-תחזק ארם ממני והיתה לי לישועה ואם-בני עמון יחזקו ממך והלכתי להושיע לך.
שמב	י	12	חזק ונתחזק בעד-עמנו ובעד ערי אלהינו ויהוה יעשה הטוב בעיניו.
שמב	י	13	ויגש יואב והעם אשר עמו למלחמה בארם וינסו מפניו.
שמב	י	14	ובני עמון ראו כי-נס ארם וינסו מפני אבישי ויבאו העיר וישב יואב מעל בני עמון ויבא ירושלם.
שמב	י	15	וירא ארם כי נגף לפני ישראל ויאספו יחד.
שמב	י	16	וישלח הדדעזר ויצא את-ארם אשר מעבר הנהר ויבאו חילם ושובך שר-צבא הדדעזר לפניהם.</P>
שמב	י	17	ויגד לדוד ויאסף את-כל-ישראל ויעבר את-הירדן ויבא חלאמה ויערכו ארם לקראת דוד וילחמו עמו.
שמב	י	18	וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר-צבאו הכה וימת שם.
שמב	י	19	ויראו כל-המלכים עבדי הדדעזר כי נגפו לפני ישראל וישלמו את-ישראל ויעבדום ויראו ארם להושיע עוד את-בני עמון.</P>
שמב	יא	1	ויהי לתשובת השנה לעת צאת המלאכים וישלח דוד את-יואב ואת-עבדיו עמו ואת-כל-ישראל וישחתו את-בני עמון ויצרו על-רבה ודוד יושב בירושלם.</P>
שמב	יא	2	ויהי לעת הערב ויקם דוד מעל משכבו ויתהלך על-גג בית-המלך וירא אשה רחצת מעל הגג והאשה טובת מראה מאד.
שמב	יא	3	וישלח דוד וידרש לאשה ויאמר הלוא-זאת בת-שבע בת-אליעם אשת אוריה החתי.
שמב	יא	4	וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל-ביתה.
שמב	יא	5	ותהר האשה ותשלח ותגד לדוד ותאמר הרה אנכי.
שמב	יא	6	וישלח דוד אל-יואב שלח אלי את-אוריה החתי וישלח יואב את-אוריה אל-דוד.
שמב	יא	7	ויבא אוריה אליו וישאל דוד לשלום יואב ולשלום העם ולשלום המלחמה.
שמב	יא	8	ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך.
שמב	יא	9	וישכב אוריה פתח בית המלך את כל-עבדי אדניו ולא ירד אל-ביתו.
שמב	יא	10	ויגדו לדוד לאמר לא-ירד אוריה אל-ביתו ויאמר דוד אל-אוריה הלוא מדרך אתה בא מדוע לא-ירדת אל-ביתך.
שמב	יא	11	ויאמר אוריה אל-דוד הארון וישראל ויהודה ישבים בסכות ואדני יואב ועבדי אדני על-פני השדה חנים ואני אבוא אל-ביתי לאכל ולשתות ולשכב עם-אשתי חיך וחי נפשך אם-אעשה את-הדבר הזה.
שמב	יא	12	ויאמר דוד אל-אוריה שב בזה גם-היום ומחר אשלחך וישב אוריה בירושלם ביום ההוא וממחרת.
שמב	יא	13	ויקרא-לו דוד ויאכל לפניו וישת וישכרהו ויצא בערב לשכב במשכבו עם-עבדי אדניו ואל-ביתו לא ירד.
שמב	יא	14	ויהי בבקר ויכתב דוד ספר אל-יואב וישלח ביד אוריה.
שמב	יא	15	ויכתב בספר לאמר הבו את-אוריה אל-מול פני המלחמה החזקה ושבתם מאחריו ונכה ומת.</P>
שמב	יא	16	ויהי בשמור יואב אל-העיר ויתן את-אוריה אל-המקום אשר ידע כי אנשי-חיל שם.
שמב	יא	17	ויצאו אנשי העיר וילחמו את-יואב ויפל מן-העם מעבדי דוד וימת גם אוריה החתי.
שמב	יא	18	וישלח יואב ויגד לדוד את-כל-דברי המלחמה.
שמב	יא	19	ויצו את-המלאך לאמר ככלותך את כל-דברי המלחמה לדבר אל-המלך.
שמב	יא	20	והיה אם-תעלה חמת המלך ואמר לך מדוע נגשתם אל-העיר להלחם הלוא ידעתם את אשר-ירו מעל החומה.
שמב	יא	21	מי-הכה את-אבימלך בן-ירבשת הלוא-אשה השליכה עליו פלח רכב מעל החומה וימת בתבץ למה נגשתם אל-החומה ואמרת גם עבדך אוריה החתי מת.
שמב	יא	22	וילך המלאך ויבא ויגד לדוד את כל-אשר שלחו יואב.
שמב	יא	23	ויאמר המלאך אל-דוד כי-גברו עלינו האנשים ויצאו אלינו השדה ונהיה עליהם עד-פתח השער.
שמב	יא	24	ויראו המוראים אל-עבדך מעל החומה וימותו מעבדי המלך וגם עבדך אוריה החתי מת.</P>
שמב	יא	25	ויאמר דוד אל-המלאך כה-תאמר אל-יואב אל-ירע בעיניך את-הדבר הזה כי-כזה וכזה תאכל החרב החזק מלחמתך אל-העיר והרסה וחזקהו.
שמב	יא	26	ותשמע אשת אוריה כי-מת אוריה אישה ותספד על-בעלה.
שמב	יא	27	ויעבר האבל וישלח דוד ויאספה אל-ביתו ותהי-לו לאשה ותלד לו בן וירע הדבר אשר-עשה דוד בעיני יהוה.</P>
שמב	יב	1	וישלח יהוה את-נתן אל-דוד ויבא אליו ויאמר לו שני אנשים היו בעיר אחת אחד עשיר ואחד ראש.
שמב	יב	2	לעשיר היה צאן ובקר הרבה מאד.
שמב	יב	3	ולרש אין-כל כי אם-כבשה אחת קטנה אשר קנה ויחיה ותגדל עמו ועם-בניו יחדו מפתו תאכל ומכסו תשתה ובחיקו תשכב ותהי-לו כבת.
שמב	יב	4	ויבא הלך לאיש העשיר ויחמל לקחת מצאנו ומבקרו לעשות לארח הבא-לו ויקח את-כבשת האיש הראש ויעשה לאיש הבא אליו.
שמב	יב	5	ויחר-אף דוד באיש מאד ויאמר אל-נתן חי-יהוה כי בן-מות האיש העשה זאת.
שמב	יב	6	ואת-הכבשה ישלם ארבעתים עקב אשר עשה את-הדבר הזה ועל אשר לא-חמל.</P>
שמב	יב	7	ויאמר נתן אל-דוד אתה האיש כה-אמר יהוה אלהי ישראל אנכי משחתיך למלך על-ישראל ואנכי הצלתיך מיד שאול.
שמב	יב	8	ואתנה לך את-בית אדניך ואת-נשי אדניך בחיקך ואתנה לך את-בית ישראל ויהודה ואם-מעט ואספה לך כהנה וכהנה.
שמב	יב	9	מדוע בזית את-דבר יהוה לעשות הרע בעינו את אוריה החתי הכית בחרב ואת-אשתו לקחת לך לאשה ואתו הרגת בחרב בני עמון.
שמב	יב	10	ועתה לא-תסור חרב מביתך עד-עולם עקב כי בזתני ותקח את-אשת אוריה החתי להיות לך לאשה.</P>
שמב	יב	11	כה אמר יהוה הנני מקים עליך רעה מביתך ולקחתי את-נשיך לעיניך ונתתי לרעיך ושכב עם-נשיך לעיני השמש הזאת.
שמב	יב	12	כי אתה עשית בסתר ואני אעשה את-הדבר הזה נגד כל-ישראל ונגד השמש.</P>
שמב	יב	13	ויאמר דוד אל-נתן חטאתי ליהוה ויאמר נתן אל-דוד גם-יהוה העביר חטאתך לא תמות.
שמב	יב	14	אפס כי-נאץ נאצת את-איבי יהוה בדבר הזה גם הבן הילוד לך מות ימות.
שמב	יב	15	וילך נתן אל-ביתו ויגף יהוה את-הילד אשר ילדה אשת-אוריה לדוד ויאנש.
שמב	יב	16	ויבקש דוד את-האלהים בעד הנער ויצם דוד צום ובא ולן ושכב ארצה.
שמב	יב	17	ויקמו זקני ביתו עליו להקימו מן-הארץ ולא אבה ולא-ברא אתם לחם.
שמב	יב	18	ויהי ביום השביעי וימת הילד ויראו עבדי דוד להגיד לו כי-מת הילד כי אמרו הנה בהיות הילד חי דברנו אליו ולא-שמע בקולנו ואיך נאמר אליו מת הילד ועשה רעה.
שמב	יב	19	וירא דוד כי עבדיו מתלחשים ויבן דוד כי מת הילד ויאמר דוד אל-עבדיו המת הילד ויאמרו מת.
שמב	יב	20	ויקם דוד מהארץ וירחץ ויסך ויחלף שמלתו ויבא בית-יהוה וישתחו ויבא אל-ביתו וישאל וישימו לו לחם ויאכל.
שמב	יב	21	ויאמרו עבדיו אליו מה-הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם.
שמב	יב	22	ויאמר בעוד הילד חי צמתי ואבכה כי אמרתי מי יודע יחנני יהוה וחי הילד.
שמב	יב	23	ועתה מת למה זה אני צם האוכל להשיבו עוד אני הלך אליו והוא לא-ישוב אלי.
שמב	יב	24	וינחם דוד את בת-שבע אשתו ויבא אליה וישכב עמה ותלד בן ויקרא את-שמו שלמה ויהוה אהבו.
שמב	יב	25	וישלח ביד נתן הנביא ויקרא את-שמו ידידיה בעבור יהוה.</P>
שמב	יב	26	וילחם יואב ברבת בני עמון וילכד את-עיר המלוכה.
שמב	יב	27	וישלח יואב מלאכים אל-דוד ויאמר נלחמתי ברבה גם-לכדתי את-עיר המים.
שמב	יב	28	ועתה אסף את-יתר העם וחנה על-העיר ולכדה פן-אלכד אני את-העיר ונקרא שמי עליה.
שמב	יב	29	ויאסף דוד את-כל-העם וילך רבתה וילחם בה וילכדה.
שמב	יב	30	ויקח את-עטרת-מלכם מעל ראשו ומשקלה ככר זהב ואבן יקרה ותהי על-ראש דוד ושלל העיר הוציא הרבה מאד.
שמב	יב	31	ואת-העם אשר-בה הוציא וישם במגרה ובחרצי הברזל ובמגזרת הברזל והעביר אותם במלכן וכן יעשה לכל ערי בני-עמון וישב דוד וכל-העם ירושלם.</P>
שמב	יג	1	ויהי אחרי-כן ולאבשלום בן-דוד אחות יפה ושמה תמר ויאהבה אמנון בן-דוד.
שמב	יג	2	ויצר לאמנון להתחלות בעבור תמר אחתו כי בתולה היא ויפלא בעיני אמנון לעשות לה מאומה.
שמב	יג	3	ולאמנון רע ושמו יונדב בן-שמעה אחי דוד ויונדב איש חכם מאד.
שמב	יג	4	ויאמר לו מדוע אתה ככה דל בן-המלך בבקר בבקר הלוא תגיד לי ויאמר לו אמנון את-תמר אחות אבשלם אחי אני אהב.
שמב	יג	5	ויאמר לו יהונדב שכב על-משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את-הבריה למען אשר אראה ואכלתי מידה.
שמב	יג	6	וישכב אמנון ויתחל ויבא המלך לראתו ויאמר אמנון אל-המלך תבוא-נא תמר אחתי ותלבב לעיני שתי לבבות ואברה מידה.
שמב	יג	7	וישלח דוד אל-תמר הביתה לאמר לכי נא בית אמנון אחיך ועשי-לו הבריה.
שמב	יג	8	ותלך תמר בית אמנון אחיה והוא שכב ותקח את-הבצק ותלוש ותלבב לעיניו ותבשל את-הלבבות.
שמב	יג	9	ותקח את-המשרת ותצק לפניו וימאן לאכול ויאמר אמנון הוציאו כל-איש מעלי ויצאו כל-איש מעליו.
שמב	יג	10	ויאמר אמנון אל-תמר הביאי הבריה החדר ואברה מידך ותקח תמר את-הלבבות אשר עשתה ותבא לאמנון אחיה החדרה.
שמב	יג	11	ותגש אליו לאכל ויחזק-בה ויאמר לה בואי שכבי עמי אחותי.
שמב	יג	12	ותאמר לו אל-אחי אל-תענני כי לא-יעשה כן בישראל אל-תעשה את-הנבלה הזאת.
שמב	יג	13	ואני אנה אוליך את-חרפתי ואתה תהיה כאחד הנבלים בישראל ועתה דבר-נא אל-המלך כי לא ימנעני ממך.
שמב	יג	14	ולא אבה לשמע בקולה ויחזק ממנה ויענה וישכב אתה.
שמב	יג	15	וישנאה אמנון שנאה גדולה מאד כי גדולה השנאה אשר שנאה מאהבה אשר אהבה ויאמר-לה אמנון קומי לכי.
שמב	יג	16	ותאמר לו אל-אודת הרעה הגדולה הזאת מאחרת אשר-עשית עמי לשלחני ולא אבה לשמע לה.
שמב	יג	17	ויקרא את-נערו משרתו ויאמר שלחו-נא את-זאת מעלי החוצה ונעל הדלת אחריה.
שמב	יג	18	ועליה כתנת פסים כי כן תלבשן בנות-המלך הבתולת מעילים ויצא אותה משרתו החוץ ונעל הדלת אחריה.
שמב	יג	19	ותקח תמר אפר על-ראשה וכתנת הפסים אשר עליה קרעה ותשם ידה על-ראשה ותלך הלוך וזעקה.
שמב	יג	20	ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל-תשיתי את-לבך לדבר הזה ותשב תמר ושממה בית אבשלום אחיה.
שמב	יג	21	והמלך דוד שמע את כל-הדברים האלה ויחר לו מאד.
שמב	יג	22	ולא-דבר אבשלום עם-אמנון למרע ועד-טוב כי-שנא אבשלום את-אמנון על-דבר אשר ענה את תמר אחתו.</P>
שמב	יג	23	ויהי לשנתים ימים ויהיו גזזים לאבשלום בבעל חצור אשר עם-אפרים ויקרא אבשלום לכל-בני המלך.
שמב	יג	24	ויבא אבשלום אל-המלך ויאמר הנה-נא גזזים לעבדך ילך-נא המלך ועבדיו עם-עבדך.
שמב	יג	25	ויאמר המלך אל-אבשלום אל-בני אל-נא נלך כלנו ולא נכבד עליך ויפרץ-בו ולא-אבה ללכת ויברכהו.
שמב	יג	26	ויאמר אבשלום ולא ילך-נא אתנו אמנון אחי ויאמר לו המלך למה ילך עמך.
שמב	יג	27	ויפרץ-בו אבשלום וישלח אתו את-אמנון ואת כל-בני המלך.</P>
שמב	יג	28	ויצו אבשלום את-נעריו לאמר ראו נא כטוב לב-אמנון ביין ואמרתי אליכם הכו את-אמנון והמתם אתו אל-תיראו הלוא כי אנכי צויתי אתכם חזקו והיו לבני-חיל.
שמב	יג	29	ויעשו נערי אבשלום לאמנון כאשר צוה אבשלום ויקמו כל-בני המלך וירכבו איש על-פרדו וינסו.
שמב	יג	30	ויהי המה בדרך והשמעה באה אל-דוד לאמר הכה אבשלום את-כל-בני המלך ולא-נותר מהם אחד.</P>
שמב	יג	31	ויקם המלך ויקרע את-בגדיו וישכב ארצה וכל-עבדיו נצבים קרעי בגדים.</P>
שמב	יג	32	ויען יונדב בן-שמעה אחי-דוד ויאמר אל-יאמר אדני את כל-הנערים בני-המלך המיתו כי-אמנון לבדו מת כי-על-פי אבשלום היתה שומה מיום ענתו את תמר אחתו.
שמב	יג	33	ועתה אל-ישם אדני המלך אל-לבו דבר לאמר כל-בני המלך מתו כי-אם-אמנון לבדו מת.</P>
שמב	יג	34	ויברח אבשלום וישא הנער הצפה את-עינו וירא והנה עם-רב הלכים מדרך אחריו מצד ההר.
שמב	יג	35	ויאמר יונדב אל-המלך הנה בני-המלך באו כדבר עבדך כן היה.
שמב	יג	36	ויהי ככלתו לדבר והנה בני-המלך באו וישאו קולם ויבכו וגם-המלך וכל-עבדיו בכו בכי גדול מאד.
שמב	יג	37	ואבשלום ברח וילך אל-תלמי בן-עמיחור מלך גשור ויתאבל על-בנו כל-הימים.
שמב	יג	38	ואבשלום ברח וילך גשור ויהי-שם שלש שנים.
שמב	יג	39	ותכל דוד המלך לצאת אל-אבשלום כי-נחם על-אמנון כי-מת.</P>
שמב	יד	1	וידע יואב בן-צריה כי-לב המלך על-אבשלום.
שמב	יד	2	וישלח יואב תקועה ויקח משם אשה חכמה ויאמר אליה התאבלי-נא ולבשי-נא בגדי-אבל ואל-תסוכי שמן והיית כאשה זה ימים רבים מתאבלת על-מת.
שמב	יד	3	ובאת אל-המלך ודברת אליו כדבר הזה וישם יואב את-הדברים בפיה.
שמב	יד	4	ותאמר האשה התקעית אל-המלך ותפל על-אפיה ארצה ותשתחו ותאמר הושעה המלך.</P>
שמב	יד	5	ויאמר-לה המלך מה-לך ותאמר אבל אשה-אלמנה אני וימת אישי.
שמב	יד	6	ולשפחתך שני בנים וינצו שניהם בשדה ואין מציל ביניהם ויכו האחד את-האחד וימת אתו.
שמב	יד	7	והנה קמה כל-המשפחה על-שפחתך ויאמרו תני את-מכה אחיו ונמתהו בנפש אחיו אשר הרג ונשמידה גם את-היורש וכבו את-גחלתי אשר נשארה לבלתי שום-לאישי שם ושארית על-פני האדמה.
שמב	יד	8	ויאמר המלך אל-האשה לכי לביתך ואני אצוה עליך.
שמב	יד	9	ותאמר האשה התקועית אל-המלך עלי אדני המלך העון ועל-בית אבי והמלך וכסאו נקי.</P>
שמב	יד	10	ויאמר המלך המדבר אליך והבאתו אלי ולא-יסיף עוד לגעת בך.
שמב	יד	11	ותאמר יזכר-נא המלך את-יהוה אלהיך מהרבית גאל הדם לשחת ולא ישמידו את-בני ויאמר חי-יהוה אם-יפל משערת בנך ארצה.
שמב	יד	12	ותאמר האשה תדבר-נא שפחתך אל-אדני המלך דבר ויאמר דברי.</P>
שמב	יד	13	ותאמר האשה ולמה חשבתה כזאת על-עם אלהים ומדבר המלך הדבר הזה כאשם לבלתי השיב המלך את-נדחו.
שמב	יד	14	כי-מות נמות וכמים הנגרים ארצה אשר לא יאספו ולא-ישא אלהים נפש וחשב מחשבות לבלתי ידח ממנו נדח.
שמב	יד	15	ועתה אשר-באתי לדבר אל-המלך אדני את-הדבר הזה כי יראני העם ותאמר שפחתך אדברה-נא אל-המלך אולי יעשה המלך את-דבר אמתו.
שמב	יד	16	כי ישמע המלך להציל את-אמתו מכף האיש להשמיד אתי ואת-בני יחד מנחלת אלהים.
שמב	יד	17	ותאמר שפחתך יהיה-נא דבר-אדני המלך למנוחה כי כמלאך האלהים כן אדני המלך לשמע הטוב והרע ויהוה אלהיך יהי עמך.</P>
שמב	יד	18	ויען המלך ויאמר אל-האשה אל-נא תכחדי ממני דבר אשר אנכי שאל אתך ותאמר האשה ידבר-נא אדני המלך.
שמב	יד	19	ויאמר המלך היד יואב אתך בכל-זאת ותען האשה ותאמר חי-נפשך אדני המלך אם-אש להמין ולהשמיל מכל אשר-דבר אדני המלך כי-עבדך יואב הוא צוני והוא שם בפי שפחתך את כל-הדברים האלה.
שמב	יד	20	לבעבור סבב את-פני הדבר עשה עבדך יואב את-הדבר הזה ואדני חכם כחכמת מלאך האלהים לדעת את-כל-אשר בארץ.</P>
שמב	יד	21	ויאמר המלך אל-יואב הנה-נא עשיתי את-הדבר הזה ולך השב את-הנער את-אבשלום.
שמב	יד	22	ויפל יואב אל-פניו ארצה וישתחו ויברך את-המלך ויאמר יואב היום ידע עבדך כי-מצאתי חן בעיניך אדני המלך אשר-עשה המלך את-דבר עבדו.
שמב	יד	23	ויקם יואב וילך גשורה ויבא את-אבשלום ירושלם.</P>
שמב	יד	24	ויאמר המלך יסב אל-ביתו ופני לא יראה ויסב אבשלום אל-ביתו ופני המלך לא ראה.</P>
שמב	יד	25	וכאבשלום לא-היה איש-יפה בכל-ישראל להלל מאד מכף רגלו ועד קדקדו לא-היה בו מום.
שמב	יד	26	ובגלחו את-ראשו והיה מקץ ימים לימים אשר יגלח כי-כבד עליו וגלחו ושקל את-שער ראשו מאתים שקלים באבן המלך.
שמב	יד	27	ויולדו לאבשלום שלושה בנים ובת אחת ושמה תמר היא היתה אשה יפת מראה.</P>
שמב	יד	28	וישב אבשלום בירושלם שנתים ימים ופני המלך לא ראה.
שמב	יד	29	וישלח אבשלום אל-יואב לשלח אתו אל-המלך ולא אבה לבוא אליו וישלח עוד שנית ולא אבה לבוא.
שמב	יד	30	ויאמר אל-עבדיו ראו חלקת יואב אל-ידי ולו-שם שערים לכו והוצתיה באש ויצתו עבדי אבשלום את-החלקה באש.</P>
שמב	יד	31	ויקם יואב ויבא אל-אבשלום הביתה ויאמר אליו למה הציתו עבדך את-החלקה אשר-לי באש.
שמב	יד	32	ויאמר אבשלום אל-יואב הנה שלחתי אליך לאמר בא הנה ואשלחה אתך אל-המלך לאמר למה באתי מגשור טוב לי עד אני-שם ועתה אראה פני המלך ואם-יש-בי עון והמתני.
שמב	יד	33	ויבא יואב אל-המלך ויגד-לו ויקרא אל-אבשלום ויבא אל-המלך וישתחו לו על-אפיו ארצה לפני המלך וישק המלך לאבשלום.</P>
שמב	יז	1	ויאמר אחיתפל אל-אבשלם אבחרה נא שנים-עשר אלף איש ואקומה וארדפה אחרי-דוד הלילה.
שמב	יז	2	ואבוא עליו והוא יגע ורפה ידים והחרדתי אתו ונס כל-העם אשר-אתו והכיתי את-המלך לבדו.
שמב	יז	3	ואשיבה כל-העם אליך כשוב הכל האיש אשר אתה מבקש כל-העם יהיה שלום.
שמב	יז	4	ויישר הדבר בעיני אבשלם ובעיני כל-זקני ישראל.</P>
שמב	יז	5	ויאמר אבשלום קרא נא גם לחושי הארכי ונשמעה מה-בפיו גם-הוא.
שמב	יז	6	ויבא חושי אל-אבשלום ויאמר אבשלום אליו לאמר כדבר הזה דבר אחיתפל הנעשה את-דברו אם-אין אתה דבר.</P>
שמב	יז	7	ויאמר חושי אל-אבשלום לא-טובה העצה אשר-יעץ אחיתפל בפעם הזאת.
שמב	יז	8	ויאמר חושי אתה ידעת את-אביך ואת-אנשיו כי גברים המה ומרי נפש המה כדב שכול בשדה ואביך איש מלחמה ולא ילין את-העם.
שמב	יז	9	הנה עתה הוא-נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם.
שמב	יז	10	והוא גם-בן-חיל אשר לבו כלב האריה המס ימס כי-ידע כל-ישראל כי-גבור אביך ובני-חיל אשר אתו.
שמב	יז	11	כי יעצתי האסף יאסף עליך כל-ישראל מדן ועד-באר שבע כחול אשר-על-הים לרב ופניך הלכים בקרב.
שמב	יז	12	ובאנו אליו באחת המקומת אשר נמצא שם ונחנו עליו כאשר יפל הטל על-האדמה ולא-נותר בו ובכל-האנשים אשר-אתו גם-אחד.
שמב	יז	13	ואם-אל-עיר יאסף והשיאו כל-ישראל אל-העיר ההיא חבלים וסחבנו אתו עד-הנחל עד אשר-לא-נמצא שם גם-צרור.</P>
שמב	יז	14	ויאמר אבשלום וכל-איש ישראל טובה עצת חושי הארכי מעצת אחיתפל ויהוה צוה להפר את-עצת אחיתפל הטובה לבעבור הביא יהוה אל-אבשלום את-הרעה.</P>
שמב	יז	15	ויאמר חושי אל-צדוק ואל-אביתר הכהנים כזאת וכזאת יעץ אחיתפל את-אבשלם ואת זקני ישראל וכזאת וכזאת יעצתי אני.
שמב	יז	16	ועתה שלחו מהרה והגידו לדוד לאמר אל-תלן הלילה בערבות המדבר וגם עבור תעבור פן יבלע למלך ולכל-העם אשר אתו.
שמב	יז	17	ויהונתן ואחימעץ עמדים בעין-רגל והלכה השפחה והגידה להם והם ילכו והגידו למלך דוד כי לא יוכלו להראות לבוא העירה.
שמב	יז	18	וירא אתם נער ויגד לאבשלם וילכו שניהם מהרה ויבאו אל-בית-איש בבחורים ולו באר בחצרו וירדו שם.
שמב	יז	19	ותקח האשה ותפרש את-המסך על-פני הבאר ותשטח עליו הרפות ולא נודע דבר.
שמב	יז	20	ויבאו עבדי אבשלום אל-האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם.</P>
שמב	יז	21	ויהי אחרי לכתם ויעלו מהבאר וילכו ויגדו למלך דוד ויאמרו אל-דוד קומו ועברו מהרה את-המים כי-ככה יעץ עליכם אחיתפל.
שמב	יז	22	ויקם דוד וכל-העם אשר אתו ויעברו את-הירדן עד-אור הבקר עד-אחד לא נעדר אשר לא-עבר את-הירדן.
שמב	יז	23	ואחיתפל ראה כי לא נעשתה עצתו ויחבש את-החמור ויקם וילך אל-ביתו אל-עירו ויצו אל-ביתו ויחנק וימת ויקבר בקבר אביו.</P>
שמב	יז	24	ודוד בא מחנימה ואבשלם עבר את-הירדן הוא וכל-איש ישראל עמו.
שמב	יז	25	ואת-עמשא שם אבשלם תחת יואב על-הצבא ועמשא בן-איש ושמו יתרא הישראלי אשר-בא אל-אביגל בת-נחש אחות צרויה אם יואב.
שמב	יז	26	ויחן ישראל ואבשלם ארץ הגלעד.</P>
שמב	יז	27	ויהי כבוא דוד מחנימה ושבי בן-נחש מרבת בני-עמון ומכיר בן-עמיאל מלא דבר וברזלי הגלעדי מרגלים.
שמב	יז	28	משכב וספות וכלי יוצר וחטים ושערים וקמח וקלי ופול ועדשים וקלי.
שמב	יז	29	ודבש וחמאה וצאן ושפות בקר הגישו לדוד ולעם אשר-אתו לאכול כי אמרו העם רעב ועיף וצמא במדבר.</P>
שמב	יח	1	ויפקד דוד את-העם אשר אתו וישם עליהם שרי אלפים ושרי מאות.
שמב	יח	2	וישלח דוד את-העם השלשית ביד-יואב והשלשית ביד אבישי בן-צרויה אחי יואב והשלשת ביד אתי הגתי ויאמר המלך אל-העם יצא אצא גם-אני עמכם.
שמב	יח	3	ויאמר העם לא תצא כי אם-נס ננוס לא-ישימו אלינו לב ואם-ימתו חצינו לא-ישימו אלינו לב כי-עתה כמנו עשרה אלפים ועתה טוב כי-תהיה-לנו מעיר לעזיר.</P>
שמב	יח	4	ויאמר אליהם המלך אשר-ייטב בעיניכם אעשה ויעמד המלך אל-יד השער וכל-העם יצאו למאות ולאלפים.
שמב	יח	5	ויצו המלך את-יואב ואת-אבישי ואת-אתי לאמר לאט-לי לנער לאבשלום וכל-העם שמעו בצות המלך את-כל-השרים על-דבר אבשלום.
שמב	יח	6	ויצא העם השדה לקראת ישראל ותהי המלחמה ביער אפרים.
שמב	יח	7	וינגפו שם עם ישראל לפני עבדי דוד ותהי-שם המגפה גדולה ביום ההוא עשרים אלף.
שמב	יח	8	ותהי-שם המלחמה נפצית על-פני כל-הארץ וירב היער לאכל בעם מאשר אכלה החרב ביום ההוא.
שמב	יח	9	ויקרא אבשלום לפני עבדי דוד ואבשלום רכב על-הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר-תחתיו עבר.
שמב	יח	10	וירא איש אחד ויגד ליואב ויאמר הנה ראיתי את-אבשלם תלוי באלה.
שמב	יח	11	ויאמר יואב לאיש המגיד לו והנה ראית ומדוע לא-הכיתו שם ארצה ועלי לתת לך עשרה כסף וחגרה אחת.
שמב	יח	12	ויאמר האיש אל-יואב ולא אנכי שקל על-כפי אלף כסף לא-אשלח ידי אל-בן-המלך כי באזנינו צוה המלך אתך ואת-אבישי ואת-אתי לאמר שמרו-מי בנער באבשלום.
שמב	יח	13	או-עשיתי בנפשו שקר וכל-דבר לא-יכחד מן-המלך ואתה תתיצב מנגד.
שמב	יח	14	ויאמר יואב לא-כן אחילה לפניך ויקח שלשה שבטים בכפו ויתקעם בלב אבשלום עודנו חי בלב האלה.
שמב	יח	15	ויסבו עשרה נערים נשאי כלי יואב ויכו את-אבשלום וימיתהו.
שמב	יח	16	ויתקע יואב בשפר וישב העם מרדף אחרי ישראל כי-חשך יואב את-העם.
שמב	יח	17	ויקחו את-אבשלום וישליכו אתו ביער אל-הפחת הגדול ויצבו עליו גל-אבנים גדול מאד וכל-ישראל נסו איש לאהלו.
שמב	יח	18	ואבשלם לקח ויצב-לו בחיו את-מצבת אשר בעמק-המלך כי אמר אין-לי בן בעבור הזכיר שמי ויקרא למצבת על-שמו ויקרא לה יד אבשלם עד היום הזה.</P>
שמב	יח	19	ואחימעץ בן-צדוק אמר ארוצה נא ואבשרה את-המלך כי-שפטו יהוה מיד איביו.
שמב	יח	20	ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי על- בן-המלך מת.
שמב	יח	21	ויאמר יואב לכושי לך הגד למלך אשר ראיתה וישתחו כושי ליואב וירץ.
שמב	יח	22	ויסף עוד אחימעץ בן-צדוק ויאמר אל-יואב ויהי מה ארצה-נא גם-אני אחרי הכושי ויאמר יואב למה-זה אתה רץ בני ולכה אין-בשורה מצאת.
שמב	יח	23	ויהי-מה ארוץ ויאמר לו רוץ וירץ אחימעץ דרך הככר ויעבר את-הכושי.
שמב	יח	24	ודוד יושב בין-שני השערים וילך הצפה אל-גג השער אל-החומה וישא את-עיניו וירא והנה-איש רץ לבדו.
שמב	יח	25	ויקרא הצפה ויגד למלך ויאמר המלך אם-לבדו בשורה בפיו וילך הלוך וקרב.
שמב	יח	26	וירא הצפה איש-אחר רץ ויקרא הצפה אל-השער ויאמר הנה-איש רץ לבדו ויאמר המלך גם-זה מבשר.
שמב	יח	27	ויאמר הצפה אני ראה את-מרוצת הראשון כמרצת אחימעץ בן-צדוק ויאמר המלך איש-טוב זה ואל-בשורה טובה יבוא.
שמב	יח	28	ויקרא אחימעץ ויאמר אל-המלך שלום וישתחו למלך לאפיו ארצה ויאמר ברוך יהוה אלהיך אשר סגר את-האנשים אשר-נשאו את-ידם באדני המלך.</P>
שמב	יח	29	ויאמר המלך שלום לנער לאבשלום ויאמר אחימעץ ראיתי ההמון הגדול לשלח את-עבד המלך יואב ואת-עבדך ולא ידעתי מה.
שמב	יח	30	ויאמר המלך סב התיצב כה ויסב ויעמד.
שמב	יח	31	והנה הכושי בא ויאמר הכושי יתבשר אדני המלך כי-שפטך יהוה היום מיד כל-הקמים עליך.</P>
שמב	יח	32	ויאמר המלך אל-הכושי השלום לנער לאבשלום ויאמר הכושי יהיו כנער איבי אדני המלך וכל אשר-קמו עליך לרעה.</P>
שמב	יט	1	וירגז המלך ויעל על-עלית השער ויבך וכה אמר בלכתו בני אבשלום בני בני אבשלום מי-יתן מותי אני תחתיך אבשלום בני בני.
שמב	יט	2	ויגד ליואב הנה המלך בכה ויתאבל על-אבשלם.
שמב	יט	3	ותהי התשעה ביום ההוא לאבל לכל-העם כי-שמע העם ביום ההוא לאמר נעצב המלך על-בנו.
שמב	יט	4	ויתגנב העם ביום ההוא לבוא העיר כאשר יתגנב העם הנכלמים בנוסם במלחמה.
שמב	יט	5	והמלך לאט את-פניו ויזעק המלך קול גדול בני אבשלום אבשלום בני בני.</P>
שמב	יט	6	ויבא יואב אל-המלך הבית ויאמר הבשת היום את-פני כל-עבדיך הממלטים את-נפשך היום ואת נפש בניך ובנתיך ונפש נשיך ונפש פלגשיך.
שמב	יט	7	לאהבה את-שנאיך ולשנא את-אהביך כי הגדת היום כי אין לך שרים ועבדים כי ידעתי היום כי לא אבשלום חי וכלנו היום מתים כי-אז ישר בעיניך.
שמב	יט	8	ועתה קום צא ודבר על-לב עבדיך כי ביהוה נשבעתי כי-אינך יוצא אם-ילין איש אתך הלילה ורעה לך זאת מכל-הרעה אשר-באה עליך מנעריך עד-עתה.</P>
שמב	יט	9	ויקם המלך וישב בשער ולכל-העם הגידו לאמר הנה המלך יושב בשער ויבא כל-העם לפני המלך וישראל נס איש לאהליו.</P>
שמב	יט	10	ויהי כל-העם נדון בכל-שבטי ישראל לאמר המלך הצילנו מכף איבינו והוא מלטנו מכף פלשתים ועתה ברח מן-הארץ מעל אבשלום.
שמב	יט	11	ואבשלום אשר משחנו עלינו מת במלחמה ועתה למה אתם מחרשים להשיב את-המלך.</P>
שמב	יט	12	והמלך דוד שלח אל-צדוק ואל-אביתר הכהנים לאמר דברו אל-זקני יהודה לאמר למה תהיו אחרנים להשיב את-המלך אל-ביתו ודבר כל-ישראל בא אל-המלך אל-ביתו.
שמב	יט	13	אחי אתם עצמי ובשרי אתם ולמה תהיו אחרנים להשיב את-המלך.
שמב	יט	14	ולעמשא תמרו הלוא עצמי ובשרי אתה כה יעשה-לי אלהים וכה יוסיף אם-לא שר-צבא תהיה לפני כל-הימים תחת יואב.
שמב	יט	15	ויט את-לבב כל-איש-יהודה כאיש אחד וישלחו אל-המלך שוב אתה וכל-עבדיך.
שמב	יט	16	וישב המלך ויבא עד-הירדן ויהודה בא הגלגלה ללכת לקראת המלך להעביר את-המלך את-הירדן.
שמב	יט	17	וימהר שמעי בן-גרא בן-הימיני אשר מבחורים וירד עם-איש יהודה לקראת המלך דוד.
שמב	יט	18	ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך.
שמב	יט	19	ועברה העברה לעביר את-בית המלך ולעשות הטוב בעינו ושמעי בן-גרא נפל לפני המלך בעברו בירדן.
שמב	יט	20	ויאמר אל-המלך אל-יחשב-לי אדני עון ואל-תזכר את אשר העוה עבדך ביום אשר-יצא אדני-המלך מירושלם לשום המלך אל-לבו.
שמב	יט	21	כי ידע עבדך כי אני חטאתי והנה-באתי היום ראשון לכל-בית יוסף לרדת לקראת אדני המלך.</P>
שמב	יט	22	ויען אבישי בן-צרויה ויאמר התחת זאת לא יומת שמעי כי קלל את-משיח יהוה.</P>
שמב	יט	23	ויאמר דוד מה-לי ולכם בני צרויה כי-תהיו-לי היום לשטן היום יומת איש בישראל כי הלוא ידעתי כי היום אני-מלך על-ישראל.
שמב	יט	24	ויאמר המלך אל-שמעי לא תמות וישבע לו המלך.</P>
שמב	יט	25	ומפבשת בן-שאול ירד לקראת המלך ולא-עשה רגליו ולא-עשה שפמו ואת-בגדיו לא כבס למן-היום לכת המלך עד-היום אשר-בא בשלום.
שמב	יט	26	ויהי כי-בא ירושלם לקראת המלך ויאמר לו המלך למה לא-הלכת עמי מפיבשת.
שמב	יט	27	ויאמר אדני המלך עבדי רמני כי-אמר עבדך אחבשה-לי החמור וארכב עליה ואלך את-המלך כי פסח עבדך.
שמב	יט	28	וירגל בעבדך אל-אדני המלך ואדני המלך כמלאך האלהים ועשה הטוב בעיניך.
שמב	יט	29	כי לא היה כל-בית אבי כי אם-אנשי-מות לאדני המלך ותשת את-עבדך באכלי שלחנך ומה-יש-לי עוד צדקה ולזעק עוד אל-המלך.</P>
שמב	יט	30	ויאמר לו המלך למה תדבר עוד דבריך אמרתי אתה וציבא תחלקו את-השדה.
שמב	יט	31	ויאמר מפיבשת אל-המלך גם את-הכל יקח אחרי אשר-בא אדני המלך בשלום אל-ביתו.</P>
שמב	יט	32	וברזלי הגלעדי ירד מרגלים ויעבר את-המלך הירדן לשלחו את-בירדן.
שמב	יט	33	וברזלי זקן מאד בן-שמנים שנה והוא-כלכל את-המלך בשיבתו במחנים כי-איש גדול הוא מאד.
שמב	יט	34	ויאמר המלך אל-ברזלי אתה עבר אתי וכלכלתי אתך עמדי בירושלם.
שמב	יט	35	ויאמר ברזלי אל-המלך כמה ימי שני חיי כי-אעלה את-המלך ירושלם.
שמב	יט	36	בן-שמנים שנה אנכי היום האדע בין-טוב לרע אם-יטעם עבדך את-אשר אכל ואת-אשר אשתה אם-אשמע עוד בקול שרים ושרות ולמה יהיה עבדך עוד למשא אל-אדני המלך.
שמב	יט	37	כמעט יעבר עבדך את-הירדן את-המלך ולמה יגמלני המלך הגמולה הזאת.
שמב	יט	38	ישב-נא עבדך ואמת בעירי עם קבר אבי ואמי והנה עבדך כמהם יעבר עם-אדני המלך ועשה-לו את אשר-טוב בעיניך.</P>
שמב	יט	39	ויאמר המלך אתי יעבר כמהם ואני אעשה-לו את-הטוב בעיניך וכל אשר-תבחר עלי אעשה-לך.
שמב	יט	40	ויעבר כל-העם את-הירדן והמלך עבר וישק המלך לברזלי ויברכהו וישב למקמו.</P>
שמב	יט	41	ויעבר המלך הגלגלה וכמהן עבר עמו וכל-עם יהודה ויעברו את-המלך וגם חצי עם ישראל.
שמב	יט	42	והנה כל-איש ישראל באים אל-המלך ויאמרו אל-המלך מדוע גנבוך אחינו איש יהודה ויעברו את-המלך ואת-ביתו את-הירדן וכל-אנשי דוד עמו.</P>
שמב	יט	43	ויען כל-איש יהודה על-איש ישראל כי-קרוב המלך אלי ולמה זה חרה לך על-הדבר הזה האכול אכלנו מן-המלך אם-נשאת נשא לנו.</P>
שמב	יט	44	ויען איש-ישראל את-איש יהודה ויאמר עשר-ידות לי במלך וגם-בדוד אני ממך ומדוע הקלתני ולא-היה דברי ראשון לי להשיב את-מלכי ויקש דבר-איש יהודה מדבר איש ישראל.
שמב	כ	1	ושם נקרא איש בליעל ושמו שבע בן-בכרי איש ימיני ויתקע בשפר ויאמר אין-לנו חלק בדוד ולא נחלה-לנו בבן-ישי איש לאהליו ישראל.
שמב	כ	2	ויעל כל-איש ישראל מאחרי דוד אחרי שבע בן-בכרי ואיש יהודה דבקו במלכם מן-הירדן ועד-ירושלם.
שמב	כ	3	ויבא דוד אל-ביתו ירושלם ויקח המלך את עשר-נשים פלגשים אשר הניח לשמר הבית ויתנם בית-משמרת ויכלכלם ואליהם לא-בא ותהיינה צררות עד-יום מתן אלמנות חיות.
שמב	כ	4	ויאמר המלך אל-עמשא הזעק-לי את-איש-יהודה שלשת ימים ואתה פה עמד.
שמב	כ	5	וילך עמשא להזעיק את-יהודה וייחר מן-המועד אשר יעדו.</P>
שמב	כ	6	ויאמר דוד אל-אבישי עתה ירע לנו שבע בן-בכרי מן-אבשלום אתה קח את-עבדי אדניך ורדף אחריו פן-מצא לו ערים בצרות והציל עיננו.
שמב	כ	7	ויצאו אחריו אנשי יואב והכרתי והפלתי וכל-הגברים ויצאו מירושלם לרדף אחרי שבע בן-בכרי.
שמב	כ	8	הם עם-האבן הגדולה אשר בגבעון ועמשא בא לפניהם ויואב חגור מדו לבשו ועלו חגור חרב מצמדת על-מתניו בתערה והוא יצא ותפל.</P>
שמב	כ	9	ויאמר יואב לעמשא השלום אתה אחי ותחז יד-ימין יואב בזקן עמשא לנשק-לו.
שמב	כ	10	ועמשא לא-נשמר בחרב אשר ביד-יואב ויכהו בה אל-החמש וישפך מעיו ארצה ולא-שנה לו וימת ויואב ואבישי אחיו רדף אחרי שבע בן-בכרי.
שמב	כ	11	ואיש עמד עליו מנערי יואב ויאמר מי אשר חפץ ביואב ומי אשר-לדוד אחרי יואב.
שמב	כ	12	ועמשא מתגלל בדם בתוך המסלה וירא האיש כי-עמד כל-העם ויסב את-עמשא מן-המסלה השדה וישלך עליו בגד כאשר ראה כל-הבא עליו ועמד.
שמב	כ	13	כאשר הגה מן-המסלה עבר כל-איש אחרי יואב לרדף אחרי שבע בן-בכרי.
שמב	כ	14	ויעבר בכל-שבטי ישראל אבלה ובית מעכה וכל-הברים ויקלהו ויבאו אף-אחריו.
שמב	כ	15	ויבאו ויצרו עליו באבלה בית המעכה וישפכו סללה אל-העיר ותעמד בחל וכל-העם אשר את-יואב משחיתם להפיל החומה.
שמב	כ	16	ותקרא אשה חכמה מן-העיר שמעו שמעו אמרו-נא אל-יואב קרב עד-הנה ואדברה אליך.
שמב	כ	17	ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי.
שמב	כ	18	ותאמר לאמר דבר ידברו בראשנה לאמר שאל ישאלו באבל וכן התמו.
שמב	כ	19	אנכי שלמי אמוני ישראל אתה מבקש להמית עיר ואם בישראל למה תבלע נחלת יהוה.</P>
שמב	כ	20	ויען יואב ויאמר חלילה חלילה לי אם-אבלע ואם-אשחית.
שמב	כ	21	לא-כן הדבר כי איש מהר אפרים שבע בן-בכרי שמו נשא ידו במלך בדוד תנו-אתו לבדו ואלכה מעל העיר ותאמר האשה אל-יואב הנה ראשו משלך אליך בעד החומה.
שמב	כ	22	ותבוא האשה אל-כל-העם בחכמתה ויכרתו את-ראש שבע בן-בכרי וישלכו אל-יואב ויתקע בשופר ויפצו מעל-העיר איש לאהליו ויואב שב ירושלם אל-המלך.</P>
שמב	כ	23	ויואב אל כל-הצבא ישראל ובניה בן-יהוידע על-הכרי ועל-הפלתי.
שמב	כ	24	ואדרם על-המס ויהושפט בן-אחילוד המזכיר.
שמב	כ	25	ושיא ספר וצדוק ואביתר כהנים.
שמב	כ	26	וגם עירא היארי היה כהן לדוד.</P>
שמב	כא	1	ויהי רעב בימי דוד שלש שנים שנה אחרי שנה ויבקש דוד את-פני יהוה ויאמר יהוה אל-שאול ואל-בית הדמים על-אשר-המית את-הגבענים.
שמב	כא	2	ויקרא המלך לגבענים ויאמר אליהם והגבענים לא מבני ישראל המה כי אם-מיתר האמרי ובני ישראל נשבעו להם ויבקש שאול להכתם בקנאתו לבני-ישראל ויהודה.
שמב	כא	3	ויאמר דוד אל-הגבענים מה אעשה לכם ובמה אכפר וברכו את-נחלת יהוה.
שמב	כא	4	ויאמרו לו הגבענים אין-לי כסף וזהב עם-שאול ועם-ביתו ואין-לנו איש להמית בישראל ויאמר מה-אתם אמרים אעשה לכם.
שמב	כא	5	ויאמרו אל-המלך האיש אשר כלנו ואשר דמה-לנו נשמדנו מהתיצב בכל-גבל ישראל.
שמב	כא	6	ינתן-לנו שבעה אנשים מבניו והוקענום ליהוה בגבעת שאול בחיר יהוה ויאמר המלך אני אתן.
שמב	כא	7	ויחמל המלך על-מפיבשת בן-יהונתן בן-שאול על-שבעת יהוה אשר בינתם בין דוד ובין יהונתן בן-שאול.
שמב	כא	8	ויקח המלך את-שני בני רצפה בת-איה אשר ילדה לשאול את-ארמני ואת-מפבשת ואת-חמשת בני מיכל בת-שאול אשר ילדה לעדריאל בן-ברזלי המחלתי.
שמב	כא	9	ויתנם ביד הגבענים ויקיעם בהר לפני יהוה ויפלו שבעתים יחד והם המתו בימי קציר בראשנים תחלת קציר שערים.
שמב	כא	10	ותקח רצפה בת-איה את-השק ותטהו לה אל-הצור מתחלת קציר עד נתך-מים עליהם מן-השמים ולא-נתנה עוף השמים לנוח עליהם יומם ואת-חית השדה לילה.
שמב	כא	11	ויגד לדוד את אשר-עשתה רצפה בת-איה פלגש שאול.
שמב	כא	12	וילך דוד ויקח את-עצמות שאול ואת-עצמות יהונתן בנו מאת בעלי יביש גלעד אשר גנבו אתם מרחב בית-שן אשר תלום שם הפלשתים ביום הכות פלשתים את-שאול בגלבע.
שמב	כא	13	ויעל משם את-עצמות שאול ואת-עצמות יהונתן בנו ויאספו את-עצמות המוקעים.
שמב	כא	14	ויקברו את-עצמות-שאול ויהונתן-בנו בארץ בנימן בצלע בקבר קיש אביו ויעשו כל אשר-צוה המלך ויעתר אלהים לארץ אחרי-כן.</P>
שמב	כא	15	ותהי-עוד מלחמה לפלשתים את-ישראל וירד דוד ועבדיו עמו וילחמו את-פלשתים ויעף דוד.
שמב	כא	16	וישבו בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את-דוד.
שמב	כא	17	ויעזר-לו אבישי בן-צרויה ויך את-הפלשתי וימיתהו אז נשבעו אנשי-דוד לו לאמר לא-תצא עוד אתנו למלחמה ולא תכבה את-נר ישראל.</P>
שמב	כא	18	ויהי אחרי-כן ותהי-עוד המלחמה בגוב עם-פלשתים אז הכה סבכי החשתי את-סף אשר בילדי הרפה.</P>
שמב	כא	19	ותהי-עוד המלחמה בגוב עם-פלשתים ויך אלחנן בן-יערי ארגים בית הלחמי את גלית הגתי ועץ חניתו כמנור ארגים.</P>
שמב	כא	20	ותהי-עוד מלחמה בגת ויהי איש מדין ואצבעת ידיו ואצבעות רגליו שש ושש עשרים וארבע מספר וגם-הוא ילד להרפה.
שמב	כא	21	ויחרף את-ישראל ויכהו יהונתן בן-שמעי אחי דוד.
שמב	כא	22	את-ארבעת אלה ילדו להרפה בגת ויפלו ביד-דוד וביד עבדיו.</P>
שמב	כב	1	וידבר דוד ליהוה את-דברי השירה הזאת ביום הציל יהוה אתו מכף כל-איביו ומכף שאול.
שמב	כב	2	ויאמר יהוה סלעי ומצדתי ומפלטי-לי.
שמב	כב	3	אלהי צורי אחסה-בו מגני וקרן ישעי משגבי ומנוסי משעי מחמס תשעני.<BR>
שמב	כב	4	מהלל אקרא יהוה ומאיבי אושע.<BR>
שמב	כב	5	כי אפפני משברי-מות נחלי בליעל יבעתני.<BR>
שמב	כב	6	חבלי שאול סבני קדמני מקשי-מות.<BR>
שמב	כב	7	בצר-לי אקרא יהוה ואל-אלהי אקרא וישמע מהיכלו קולי ושועתי באזניו.<BR>
שמב	כב	8	ותגעש ותרעש הארץ מוסדות השמים ירגזו ויתגעשו כי-חרה לו.<BR>
שמב	כב	9	עלה עשן באפו ואש מפיו תאכל גחלים בערו ממנו.<BR>
שמב	כב	10	ויט שמים וירד וערפל תחת רגליו.<BR>
שמב	כב	11	וירכב על-כרוב ויעף וירא על-כנפי-רוח.<BR>
שמב	כב	12	וישת חשך סביבתיו סכות חשרת-מים עבי שחקים.<BR>
שמב	כב	13	מנגה נגדו בערו גחלי-אש.
שמב	כב	14	ירעם מן-שמים יהוה ועליון יתן קולו.
שמב	כב	15	וישלח חצים ויפיצם ברק ויהמם.<BR>
שמב	כב	16	ויראו אפקי ים יגלו מסדות תבל בגערת יהוה מנשמת רוח אפו.<BR>
שמב	כב	17	ישלח ממרום יקחני ימשני ממים רבים.<BR>
שמב	כב	18	יצילני מאיבי עז משנאי כי אמצו ממני.<BR>
שמב	כב	19	יקדמני ביום אידי ויהי יהוה משען לי.
שמב	כב	20	ויצא למרחב אתי יחלצני כי-חפץ בי.
שמב	כב	21	יגמלני יהוה כצדקתי כבר ידי ישיב לי.
שמב	כב	22	כי שמרתי דרכי יהוה ולא רשעתי מאלהי.
שמב	כב	23	כי כל-משפטו לנגדי וחקתיו לא-אסור ממנה.<BR>
שמב	כב	24	ואהיה תמים לו ואשתמרה מעוני.<BR>
שמב	כב	25	וישב יהוה לי כצדקתי כברי לנגד עיניו.<BR>
שמב	כב	26	עם-חסיד תתחסד עם-גבור תמים תתמם.<BR>
שמב	כב	27	עם-נבר תתבר ועם-עקש תתפל.<BR>
שמב	כב	28	ואת-עם עני תושיע ועיניך על-רמים תשפיל.<BR>
שמב	כב	29	כי-אתה נירי יהוה ויהוה יגיה חשכי.<BR>
שמב	כב	30	כי בכה ארוץ גדוד באלהי אדלג-שור.<BR>
שמב	כב	31	האל תמים דרכו אמרת יהוה צרופה מגן הוא לכל החסים בו.<BR>
שמב	כב	32	כי מי-אל מבלעדי יהוה ומי צור מבלעדי אלהינו.<BR>
שמב	כב	33	האל מעוזי חיל ויתר תמים דרכו.<BR>
שמב	כב	34	משוה רגליו כאילות ועל במותי יעמדני.<BR>
שמב	כב	35	מלמד ידי למלחמה ונחת קשת-נחושה זרעתי.<BR>
שמב	כב	36	ותתן-לי מגן ישעך וענתך תרבני.
שמב	כב	37	תרחיב צעדי תחתני ולא מעדו קרסלי.<BR>
שמב	כב	38	ארדפה איבי ואשמידם ולא אשוב עד-כלותם.<BR>
שמב	כב	39	ואכלם ואמחצם ולא יקומון ויפלו תחת רגלי.<BR>
שמב	כב	40	ותזרני חיל למלחמה תכריע קמי תחתני.<BR>
שמב	כב	41	ואיבי תתה לי ערף משנאי ואצמיתם.
שמב	כב	42	ישעו ואין משיע אל-יהוה ולא ענם.<BR>
שמב	כב	43	ואשחקם כעפר-ארץ כטיט-חוצות אדקם ארקעם.<BR>
שמב	כב	44	ותפלטני מריבי עמי תשמרני לראש גוים עם לא-ידעתי יעבדני.<BR>
שמב	כב	45	בני נכר יתכחשו-לי לשמוע אזן ישמעו לי.
שמב	כב	46	בני נכר יבלו ויחגרו ממסגרותם.<BR>
שמב	כב	47	חי-יהוה וברוך צורי וירם אלהי צור ישעי.<BR>
שמב	כב	48	האל הנתן נקמת לי ומוריד עמים תחתני.<BR>
שמב	כב	49	ומוציאי מאיבי ומקמי תרוממני מאיש חמסים תצילני.<BR>
שמב	כב	50	על-כן אודך יהוה בגוים ולשמך אזמר.<BR>
שמב	כב	51	מגדיל ישועות מלכו ועשה-חסד למשיחו לדוד ולזרעו עד-עולם.</P>
שמב	כג	1	ואלה דברי דוד האחרנים נאם דוד בן-ישי ונאם הגבר הקם על משיח אלהי יעקב ונעים זמרות ישראל.
שמב	כג	2	רוח יהוה דבר-בי ומלתו על-לשוני.
שמב	כג	3	אמר אלהי ישראל לי דבר צור ישראל מושל באדם צדיק מושל יראת אלהים.
שמב	כג	4	וכאור בקר יזרח-שמש בקר לא עבות מנגה ממטר דשא מארץ.
שמב	כג	5	כי-לא-כן ביתי עם-אל כי ברית עולם שם לי ערוכה בכל ושמרה כי-כל-ישעי וכל-חפץ כי-לא יצמיח.
שמב	כג	6	ובליעל כקוץ מנד כלהם כי-לא ביד יקחו.
שמב	כג	7	ואיש יגע בהם ימלא ברזל ועץ חנית ובאש שרוף ישרפו בשבת.</P>
שמב	כג	8	אלה שמות הגברים אשר לדוד ישב בשבת תחכמני ראש השלשי הוא עדינו העצנו על-שמנה מאות חלל בפעם אחד.</P>
שמב	כג	9	ואחרו אלעזר בן-דדי בן-אחחי בשלשה גברים עם-דוד בחרפם בפלשתים נאספו-שם למלחמה ויעלו איש ישראל.
שמב	כג	10	הוא קם ויך בפלשתים עד כי-יגעה ידו ותדבק ידו אל-החרב ויעש יהוה תשועה גדולה ביום ההוא והעם ישבו אחריו אך-לפשט.</P>
שמב	כג	11	ואחריו שמא בן-אגא הררי ויאספו פלשתים לחיה ותהי-שם חלקת השדה מלאה עדשים והעם נס מפני פלשתים.
שמב	כג	12	ויתיצב בתוך-החלקה ויצילה ויך את-פלשתים ויעש יהוה תשועה גדולה.</P>
שמב	כג	13	וירדו שלשים מהשלשים ראש ויבאו אל-קציר אל-דוד אל-מערת עדלם וחית פלשתים חנה בעמק רפאים.
שמב	כג	14	ודוד אז במצודה ומצב פלשתים אז בית לחם.
שמב	כג	15	ויתאוה דוד ויאמר מי ישקני מים מבאר בית-לחם אשר בשער.</P>
שמב	כג	16	ויבקעו שלשת הגברים במחנה פלשתים וישאבו-מים מבאר בית-לחם אשר בשער וישאו ויבאו אל-דוד ולא אבה לשתותם ויסך אתם ליהוה.
שמב	כג	17	ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים.</P>
שמב	כג	18	ואבישי אחי יואב בן-צרויה הוא ראש השלשי והוא עורר את-חניתו על-שלש מאות חלל ולו-שם בשלשה.
שמב	כג	19	מן-השלשה הכי נכבד ויהי להם לשר ועד-השלשה לא-בא.</P>
שמב	כג	20	ובניהו בן-יהוידע בן-איש-חי רב-פעלים מקבצאל הוא הכה את שני אראל מואב והוא ירד והכה את-האריה בתוך הבאר ביום השלג.
שמב	כג	21	והוא-הכה את-איש מצרי אשר מראה וביד המצרי חנית וירד אליו בשבט ויגזל את-החנית מיד המצרי ויהרגהו בחניתו.
שמב	כג	22	אלה עשה בניהו בן-יהוידע ולו-שם בשלשה הגברים.
שמב	כג	23	מן-השלשים נכבד ואל-השלשה לא-בא וישמהו דוד אל-משמעתו.
שמב	כג	24	עשה-אל אחי-יואב בשלשים אלחנן בן-דדו בית לחם.
שמב	כג	25	שמה החרדי אליקא החרדי.
שמב	כג	26	חלץ הפלטי עירא בן-עקש התקועי.
שמב	כג	27	אביעזר הענתתי מבני החשתי.
שמב	כג	28	צלמון האחחי מהרי הנטפתי.
שמב	כג	29	חלב בן-בענה הנטפתי אתי בן-ריבי מגבעת בני בנימן.
שמב	כג	30	בניהו פרעתני הדי מנחלי געש.
שמב	כג	31	אבי-עלבון הערבתי עזמות הברחמי.
שמב	כג	32	אליחבא השעלבני בני ישן יהונתן.
שמב	כג	33	שמה ההררי אחיאם בן-שרר האררי.
שמב	כג	34	אליפלט בן-אחסבי בן-המעכתי אליעם בן-אחיתפל הגלני.
שמב	כג	35	חצרו הכרמלי פערי הארבי.
שמב	כג	36	יגאל בן-נתן מצבה בני הגדי.
שמב	כג	37	צלק העמני נחרי הבארתי נשאי כלי יואב בן-צריה.
שמב	כג	38	עירא היתרי גרב היתרי.
שמב	כג	39	אוריה החתי כל שלשים ושבעה.</P>
שמב	כד	1	ויסף אף-יהוה לחרות בישראל ויסת את-דוד בהם לאמר לך מנה את-ישראל ואת-יהודה.
שמב	כד	2	ויאמר המלך אל-יואב שר-החיל אשר-אתו שוט-נא בכל-שבטי ישראל מדן ועד-באר שבע ופקדו את-העם וידעתי את מספר העם.</P>
שמב	כד	3	ויאמר יואב אל-המלך ויוסף יהוה אלהיך אל-העם כהם וכהם מאה פעמים ועיני אדני-המלך ראות ואדני המלך למה חפץ בדבר הזה.
שמב	כד	4	ויחזק דבר-המלך אל-יואב ועל שרי החיל ויצא יואב ושרי החיל לפני המלך לפקד את-העם את-ישראל.
שמב	כד	5	ויעברו את-הירדן ויחנו בערוער ימין העיר אשר בתוך-הנחל הגד ואל-יעזר.
שמב	כד	6	ויבאו הגלעדה ואל-ארץ תחתים חדשי ויבאו דנה יען וסביב אל-צידון.
שמב	כד	7	ויבאו מבצר-צר וכל-ערי החוי והכנעני ויצאו אל-נגב יהודה באר שבע.
שמב	כד	8	וישטו בכל-הארץ ויבאו מקצה תשעה חדשים ועשרים יום ירושלם.
שמב	כד	9	ויתן יואב את-מספר מפקד-העם אל-המלך ותהי ישראל שמנה מאות אלף איש-חיל שלף חרב ואיש יהודה חמש-מאות אלף איש.
שמב	כד	10	ויך לב-דוד אתו אחרי-כן ספר את-העם ויאמר דוד אל-יהוה חטאתי מאד אשר עשיתי ועתה יהוה העבר-נא את-עון עבדך כי נסכלתי מאד.
שמב	כד	11	ויקם דוד בבקר ודבר-יהוה היה אל-גד הנביא חזה דוד לאמר.
שמב	כד	12	הלוך ודברת אל-דוד כה אמר יהוה שלש אנכי נוטל עליך בחר-לך אחת-מהם ואעשה-לך.
שמב	כד	13	ויבא-גד אל-דוד ויגד-לו ויאמר לו התבוא לך שבע שנים רעב בארצך אם-שלשה חדשים נסך לפני-צריך והוא רדפך ואם-היות שלשת ימים דבר בארצך עתה דע וראה מה-אשיב שלחי דבר.
שמב	כד	14	ויאמר דוד אל-גד צר-לי מאד נפלה-נא ביד-יהוה כי-רבים רחמו וביד-אדם אל-אפלה.
שמב	כד	15	ויתן יהוה דבר בישראל מהבקר ועד-עת מועד וימת מן-העם מדן ועד-באר שבע שבעים אלף איש.
שמב	כד	16	וישלח ידו המלאך ירושלם לשחתה וינחם יהוה אל-הרעה ויאמר למלאך המשחית בעם רב עתה הרף ידך ומלאך יהוה היה עם-גרן האורנה היבסי.</P>
שמב	כד	17	ויאמר דוד אל-יהוה בראתו את-המלאך המכה בעם ויאמר הנה אנכי חטאתי ואנכי העויתי ואלה הצאן מה עשו תהי נא ידך בי ובבית אבי.</P>
שמב	כד	18	ויבא-גד אל-דוד ביום ההוא ויאמר לו עלה הקם ליהוה מזבח בגרן ארניה היבסי.
שמב	כד	19	ויעל דוד כדבר-גד כאשר צוה יהוה.
שמב	כד	20	וישקף ארונה וירא את-המלך ואת-עבדיו עברים עליו ויצא ארונה וישתחו למלך אפיו ארצה.
שמב	כד	21	ויאמר ארונה מדוע בא אדני-המלך אל-עבדו ויאמר דוד לקנות מעמך את-הגרן לבנות מזבח ליהוה ותעצר המגפה מעל העם.
שמב	כד	22	ויאמר ארונה אל-דוד יקח ויעל אדני המלך הטוב בעינו ראה הבקר לעלה והמרגים וכלי הבקר לעצים.
שמב	כד	23	הכל נתן ארונה המלך למלך ויאמר ארונה אל-המלך יהוה אלהיך ירצך.
שמב	כד	24	ויאמר המלך אל-ארונה לא כי-קנו אקנה מאותך במחיר ולא אעלה ליהוה אלהי עלות חנם ויקן דוד את-הגרן ואת-הבקר בכסף שקלים חמשים.
שמב	כד	25	ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל.</P>
שמת	א	1	ואלה שמות בני ישראל הבאים מצרימה את יעקב איש וביתו באו.
שמת	א	2	ראובן שמעון לוי ויהודה.
שמת	א	3	יששכר זבולן ובנימן.
שמת	א	4	דן ונפתלי גד ואשר.
שמת	א	5	ויהי כל-נפש יצאי ירך-יעקב שבעים נפש ויוסף היה במצרים.
שמת	א	6	וימת יוסף וכל-אחיו וכל הדור ההוא.
שמת	א	7	ובני ישראל פרו וישרצו וירבו ויעצמו במאד מאד ותמלא הארץ אתם.</P>
שמת	א	8	ויקם מלך-חדש על-מצרים אשר לא-ידע את-יוסף.
שמת	א	9	ויאמר אל-עמו הנה עם בני ישראל רב ועצום ממנו.
שמת	א	10	הבה נתחכמה לו פן-ירבה והיה כי-תקראנה מלחמה ונוסף גם-הוא על-שנאינו ונלחם-בנו ועלה מן-הארץ.
שמת	א	11	וישימו עליו שרי מסים למען ענתו בסבלתם ויבן ערי מסכנות לפרעה את-פתם ואת-רעמסס.
שמת	א	12	וכאשר יענו אתו כן ירבה וכן יפרץ ויקצו מפני בני ישראל.
שמת	א	13	ויעבדו מצרים את-בני ישראל בפרך.
שמת	א	14	וימררו את-חייהם בעבדה קשה בחמר ובלבנים ובכל-עבדה בשדה את כל-עבדתם אשר-עבדו בהם בפרך.
שמת	א	15	ויאמר מלך מצרים למילדת העברית אשר שם האחת שפרה ושם השנית פועה.
שמת	א	16	ויאמר בילדכן את-העבריות וראיתן על-האבנים אם-בן הוא והמתן אתו ואם-בת הוא וחיה.
שמת	א	17	ותיראן המילדת את-האלהים ולא עשו כאשר דבר אליהן מלך מצרים ותחיין את-הילדים.
שמת	א	18	ויקרא מלך-מצרים למילדת ויאמר להן מדוע עשיתן הדבר הזה ותחיין את-הילדים.
שמת	א	19	ותאמרן המילדת אל-פרעה כי לא כנשים המצרית העברית כי-חיות הנה בטרם תבוא אלהן המילדת וילדו.
שמת	א	20	וייטב אלהים למילדת וירב העם ויעצמו מאד.
שמת	א	21	ויהי כי-יראו המילדת את-האלהים ויעש להם בתים.
שמת	א	22	ויצו פרעה לכל-עמו לאמר כל-הבן הילוד היארה תשליכהו וכל-הבת תחיון.</P>
שמת	ב	1	וילך איש מבית לוי ויקח את-בת-לוי.
שמת	ב	2	ותהר האשה ותלד בן ותרא אתו כי-טוב הוא ותצפנהו שלשה ירחים.
שמת	ב	3	ולא-יכלה עוד הצפינו ותקח-לו תבת גמא ותחמרה בחמר ובזפת ותשם בה את-הילד ותשם בסוף על-שפת היאר.
שמת	ב	4	ותתצב אחתו מרחק לדעה מה-יעשה לו.
שמת	ב	5	ותרד בת-פרעה לרחץ על-היאר ונערתיה הלכת על-יד היאר ותרא את-התבה בתוך הסוף ותשלח את-אמתה ותקחה.
שמת	ב	6	ותפתח ותראהו את-הילד והנה-נער בכה ותחמל עליו ותאמר מילדי העברים זה.
שמת	ב	7	ותאמר אחתו אל-בת-פרעה האלך וקראתי לך אשה מינקת מן העברית ותינק לך את-הילד.
שמת	ב	8	ותאמר-לה בת-פרעה לכי ותלך העלמה ותקרא את-אם הילד.
שמת	ב	9	ותאמר לה בת-פרעה היליכי את-הילד הזה והינקהו לי ואני אתן את-שכרך ותקח האשה הילד ותניקהו.
שמת	ב	10	ויגדל הילד ותבאהו לבת-פרעה ויהי-לה לבן ותקרא שמו משה ותאמר כי מן-המים משיתהו.
שמת	ב	11	ויהי בימים ההם ויגדל משה ויצא אל-אחיו וירא בסבלתם וירא איש מצרי מכה איש-עברי מאחיו.
שמת	ב	12	ויפן כה וכה וירא כי אין איש ויך את-המצרי ויטמנהו בחול.
שמת	ב	13	ויצא ביום השני והנה שני-אנשים עברים נצים ויאמר לרשע למה תכה רעך.
שמת	ב	14	ויאמר מי שמך לאיש שר ושפט עלינו הלהרגני אתה אמר כאשר הרגת את-המצרי ויירא משה ויאמר אכן נודע הדבר.
שמת	ב	15	וישמע פרעה את-הדבר הזה ויבקש להרג את-משה ויברח משה מפני פרעה וישב בארץ-מדין וישב על-הבאר.
שמת	ב	16	ולכהן מדין שבע בנות ותבאנה ותדלנה ותמלאנה את-הרהטים להשקות צאן אביהן.
שמת	ב	17	ויבאו הרעים ויגרשום ויקם משה ויושען וישק את-צאנם.
שמת	ב	18	ותבאנה אל-רעואל אביהן ויאמר מדוע מהרתן בא היום.
שמת	ב	19	ותאמרן איש מצרי הצילנו מיד הרעים וגם-דלה דלה לנו וישק את-הצאן.
שמת	ב	20	ויאמר אל-בנתיו ואיו למה זה עזבתן את-האיש קראן לו ויאכל לחם.
שמת	ב	21	ויואל משה לשבת את-האיש ויתן את-צפרה בתו למשה.
שמת	ב	22	ותלד בן ויקרא את-שמו גרשם כי אמר גר הייתי בארץ נכריה.</P>
שמת	ב	23	ויהי בימים הרבים ההם וימת מלך מצרים ויאנחו בני-ישראל מן-העבדה ויזעקו ותעל שועתם אל-האלהים מן-העבדה.
שמת	ב	24	וישמע אלהים את-נאקתם ויזכר אלהים את-בריתו את-אברהם את-יצחק ואת-יעקב.
שמת	ב	25	וירא אלהים את-בני ישראל וידע אלהים.</P>
שמת	ג	1	ומשה היה רעה את-צאן יתרו חתנו כהן מדין וינהג את-הצאן אחר המדבר ויבא אל-הר האלהים חרבה.
שמת	ג	2	וירא מלאך יהוה אליו בלבת-אש מתוך הסנה וירא והנה הסנה בער באש והסנה איננו אכל.
שמת	ג	3	ויאמר משה אסרה-נא ואראה את-המראה הגדל הזה מדוע לא-יבער הסנה.
שמת	ג	4	וירא יהוה כי סר לראות ויקרא אליו אלהים מתוך הסנה ויאמר משה משה ויאמר הנני.
שמת	ג	5	ויאמר אל-תקרב הלם של-נעליך מעל רגליך כי המקום אשר אתה עומד עליו אדמת-קדש הוא.
שמת	ג	6	ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל-האלהים.
שמת	ג	7	ויאמר יהוה ראה ראיתי את-עני עמי אשר במצרים ואת-צעקתם שמעתי מפני נגשיו כי ידעתי את-מכאביו.
שמת	ג	8	וארד להצילו מיד מצרים ולהעלתו מן-הארץ ההוא אל-ארץ טובה ורחבה אל-ארץ זבת חלב ודבש אל-מקום הכנעני והחתי והאמרי והפרזי והחוי והיבוסי.
שמת	ג	9	ועתה הנה צעקת בני-ישראל באה אלי וגם-ראיתי את-הלחץ אשר מצרים לחצים אתם.
שמת	ג	10	ועתה לכה ואשלחך אל-פרעה והוצא את-עמי בני-ישראל ממצרים.
שמת	ג	11	ויאמר משה אל-האלהים מי אנכי כי אלך אל-פרעה וכי אוציא את-בני ישראל ממצרים.
שמת	ג	12	ויאמר כי-אהיה עמך וזה-לך האות כי אנכי שלחתיך בהוציאך את-העם ממצרים תעבדון את-האלהים על ההר הזה.
שמת	ג	13	ויאמר משה אל-האלהים הנה אנכי בא אל-בני ישראל ואמרתי להם אלהי אבותיכם שלחני אליכם ואמרו-לי מה-שמו מה אמר אלהם.
שמת	ג	14	ויאמר אלהים אל-משה אהיה אשר אהיה ויאמר כה תאמר לבני ישראל אהיה שלחני אליכם.
שמת	ג	15	ויאמר עוד אלהים אל-משה כה-תאמר אל-בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה-שמי לעלם וזה זכרי לדר דר.
שמת	ג	16	לך ואספת את-זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר פקד פקדתי אתכם ואת-העשוי לכם במצרים.
שמת	ג	17	ואמר אעלה אתכם מעני מצרים אל-ארץ הכנעני והחתי והאמרי והפרזי והחוי והיבוסי אל-ארץ זבת חלב ודבש.
שמת	ג	18	ושמעו לקלך ובאת אתה וזקני ישראל אל-מלך מצרים ואמרתם אליו יהוה אלהי העבריים נקרה עלינו ועתה נלכה-נא דרך שלשת ימים במדבר ונזבחה ליהוה אלהינו.
שמת	ג	19	ואני ידעתי כי לא-יתן אתכם מלך מצרים להלך ולא ביד חזקה.
שמת	ג	20	ושלחתי את-ידי והכיתי את-מצרים בכל נפלאתי אשר אעשה בקרבו ואחרי-כן ישלח אתכם.
שמת	ג	21	ונתתי את-חן העם-הזה בעיני מצרים והיה כי תלכון לא תלכו ריקם.
שמת	ג	22	ושאלה אשה משכנתה ומגרת ביתה כלי-כסף וכלי זהב ושמלת ושמתם על-בניכם ועל-בנתיכם ונצלתם את-מצרים.</P>
שמת	ד	1	ויען משה ויאמר והן לא-יאמינו לי ולא ישמעו בקלי כי יאמרו לא-נראה אליך יהוה.
שמת	ד	2	ויאמר אליו יהוה מזה בידך ויאמר מטה.
שמת	ד	3	ויאמר השליכהו ארצה וישלכהו ארצה ויהי לנחש וינס משה מפניו.
שמת	ד	4	ויאמר יהוה אל-משה שלח ידך ואחז בזנבו וישלח ידו ויחזק בו ויהי למטה בכפו.
שמת	ד	5	למען יאמינו כי-נראה אליך יהוה אלהי אבתם אלהי אברהם אלהי יצחק ואלהי יעקב.
שמת	ד	6	ויאמר יהוה לו עוד הבא-נא ידך בחיקך ויבא ידו בחיקו ויוצאה והנה ידו מצרעת כשלג.
שמת	ד	7	ויאמר השב ידך אל-חיקך וישב ידו אל-חיקו ויוצאה מחיקו והנה-שבה כבשרו.
שמת	ד	8	והיה אם-לא יאמינו לך ולא ישמעו לקל האת הראשון והאמינו לקל האת האחרון.
שמת	ד	9	והיה אם-לא יאמינו גם לשני האתות האלה ולא ישמעון לקלך ולקחת ממימי היאר ושפכת היבשה והיו המים אשר תקח מן-היאר והיו לדם ביבשת.
שמת	ד	10	ויאמר משה אל-יהוה בי אדני לא איש דברים אנכי גם מתמול גם משלשם גם מאז דברך אל-עבדך כי כבד-פה וכבד לשון אנכי.
שמת	ד	11	ויאמר יהוה אליו מי שם פה לאדם או מי-ישום אלם או חרש או פקח או עור הלא אנכי יהוה.
שמת	ד	12	ועתה לך ואנכי אהיה עם-פיך והוריתיך אשר תדבר.
שמת	ד	13	ויאמר בי אדני שלח-נא ביד-תשלח.
שמת	ד	14	ויחר-אף יהוה במשה ויאמר הלא אהרן אחיך הלוי ידעתי כי-דבר ידבר הוא וגם הנה-הוא יצא לקראתך וראך ושמח בלבו.
שמת	ד	15	ודברת אליו ושמת את-הדברים בפיו ואנכי אהיה עם-פיך ועם-פיהו והוריתי אתכם את אשר תעשון.
שמת	ד	16	ודבר-הוא לך אל-העם והיה הוא יהיה-לך לפה ואתה תהיה-לו לאלהים.
שמת	ד	17	ואת-המטה הזה תקח בידך אשר תעשה-בו את-האתת.</P>
שמת	ד	18	וילך משה וישב אל-יתר חתנו ויאמר לו אלכה נא ואשובה אל-אחי אשר-במצרים ואראה העודם חיים ויאמר יתרו למשה לך לשלום.
שמת	ד	19	ויאמר יהוה אל-משה במדין לך שב מצרים כי-מתו כל-האנשים המבקשים את-נפשך.
שמת	ד	20	ויקח משה את-אשתו ואת-בניו וירכבם על-החמר וישב ארצה מצרים ויקח משה את-מטה האלהים בידו.
שמת	ד	21	ויאמר יהוה אל-משה בלכתך לשוב מצרימה ראה כל-המפתים אשר-שמתי בידך ועשיתם לפני פרעה ואני אחזק את-לבו ולא ישלח את-העם.
שמת	ד	22	ואמרת אל-פרעה כה אמר יהוה בני בכרי ישראל.
שמת	ד	23	ואמר אליך שלח את-בני ויעבדני ותמאן לשלחו הנה אנכי הרג את-בנך בכרך.
שמת	ד	24	ויהי בדרך במלון ויפגשהו יהוה ויבקש המיתו.
שמת	ד	25	ותקח צפרה צר ותכרת את-ערלת בנה ותגע לרגליו ותאמר כי חתן-דמים אתה לי.
שמת	ד	26	וירף ממנו אז אמרה חתן דמים למולת.</P>
שמת	ד	27	ויאמר יהוה אל-אהרן לך לקראת משה המדברה וילך ויפגשהו בהר האלהים וישק-לו.
שמת	ד	28	ויגד משה לאהרן את כל-דברי יהוה אשר שלחו ואת כל-האתת אשר צוהו.
שמת	ד	29	וילך משה ואהרן ויאספו את-כל-זקני בני ישראל.
שמת	ד	30	וידבר אהרן את כל-הדברים אשר-דבר יהוה אל-משה ויעש האתת לעיני העם.
שמת	ד	31	ויאמן העם וישמעו כי-פקד יהוה את-בני ישראל וכי ראה את-ענים ויקדו וישתחוו.</P>
שמת	ה	1	ואחר באו משה ואהרן ויאמרו אל-פרעה כה-אמר יהוה אלהי ישראל שלח את-עמי ויחגו לי במדבר.
שמת	ה	2	ויאמר פרעה מי יהוה אשר אשמע בקלו לשלח את-ישראל לא ידעתי את-יהוה וגם את-ישראל לא אשלח.
שמת	ה	3	ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו פן-יפגענו בדבר או בחרב.
שמת	ה	4	ויאמר אלהם מלך מצרים למה משה ואהרן תפריעו את-העם ממעשיו לכו לסבלתיכם.
שמת	ה	5	ויאמר פרעה הן-רבים עתה עם הארץ והשבתם אתם מסבלתם.
שמת	ה	6	ויצו פרעה ביום ההוא את-הנגשים בעם ואת-שטריו לאמר.
שמת	ה	7	לא תאספון לתת תבן לעם ללבן הלבנים כתמול שלשם הם ילכו וקששו להם תבן.
שמת	ה	8	ואת-מתכנת הלבנים אשר הם עשים תמול שלשם תשימו עליהם לא תגרעו ממנו כי-נרפים הם על-כן הם צעקים לאמר נלכה נזבחה לאלהינו.
שמת	ה	9	תכבד העבדה על-האנשים ויעשו-בה ואל-ישעו בדברי-שקר.
שמת	ה	10	ויצאו נגשי העם ושטריו ויאמרו אל-העם לאמר כה אמר פרעה אינני נתן לכם תבן.
שמת	ה	11	אתם לכו קחו לכם תבן מאשר תמצאו כי אין נגרע מעבדתכם דבר.
שמת	ה	12	ויפץ העם בכל-ארץ מצרים לקשש קש לתבן.
שמת	ה	13	והנגשים אצים לאמר כלו מעשיכם דבר-יום ביומו כאשר בהיות התבן.
שמת	ה	14	ויכו שטרי בני ישראל אשר-שמו עלהם נגשי פרעה לאמר מדוע לא כליתם חקכם ללבן כתמול שלשם גם-תמול גם-היום.
שמת	ה	15	ויבאו שטרי בני ישראל ויצעקו אל-פרעה לאמר למה תעשה כה לעבדיך.
שמת	ה	16	תבן אין נתן לעבדיך ולבנים אמרים לנו עשו והנה עבדיך מכים וחטאת עמך.
שמת	ה	17	ויאמר נרפים אתם נרפים על-כן אתם אמרים נלכה נזבחה ליהוה.
שמת	ה	18	ועתה לכו עבדו ותבן לא-ינתן לכם ותכן לבנים תתנו.
שמת	ה	19	ויראו שטרי בני-ישראל אתם ברע לאמר לא-תגרעו מלבניכם דבר-יום ביומו.
שמת	ה	20	ויפגעו את-משה ואת-אהרן נצבים לקראתם בצאתם מאת פרעה.
שמת	ה	21	ויאמרו אלהם ירא יהוה עליכם וישפט אשר הבאשתם את-ריחנו בעיני פרעה ובעיני עבדיו לתת-חרב בידם להרגנו.
שמת	ה	22	וישב משה אל-יהוה ויאמר אדני למה הרעתה לעם הזה למה זה שלחתני.
שמת	ה	23	ומאז באתי אל-פרעה לדבר בשמך הרע לעם הזה והצל לא-הצלת את-עמך.</P>
שמת	ו	1	ויאמר יהוה אל-משה עתה תראה אשר אעשה לפרעה כי ביד חזקה ישלחם וביד חזקה יגרשם מארצו.</P>
שמת	ו	2	וידבר אלהים אל-משה ויאמר אליו אני יהוה.
שמת	ו	3	וארא אל-אברהם אל-יצחק ואל-יעקב באל שדי ושמי יהוה לא נודעתי להם.
שמת	ו	4	וגם הקמתי את-בריתי אתם לתת להם את-ארץ כנען את ארץ מגריהם אשר-גרו בה.
שמת	ו	5	וגם אני שמעתי את-נאקת בני ישראל אשר מצרים מעבדים אתם ואזכר את-בריתי.
שמת	ו	6	לכן אמר לבני-ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים.
שמת	ו	7	ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים.
שמת	ו	8	והבאתי אתכם אל-הארץ אשר נשאתי את-ידי לתת אתה לאברהם ליצחק וליעקב ונתתי אתה לכם מורשה אני יהוה.
שמת	ו	9	וידבר משה כן אל-בני ישראל ולא שמעו אל-משה מקצר רוח ומעבדה קשה.</P>
שמת	ו	10	וידבר יהוה אל-משה לאמר.
שמת	ו	11	בא דבר אל-פרעה מלך מצרים וישלח את-בני-ישראל מארצו.
שמת	ו	12	וידבר משה לפני יהוה לאמר הן בני-ישראל לא-שמעו אלי ואיך ישמעני פרעה ואני ערל שפתים.</P>
שמת	ו	13	וידבר יהוה אל-משה ואל-אהרן ויצום אל-בני ישראל ואל-פרעה מלך מצרים להוציא את-בני-ישראל מארץ מצרים.</P>
שמת	ו	14	אלה ראשי בית-אבתם בני ראובן בכר ישראל חנוך ופלוא חצרן וכרמי אלה משפחת ראובן.
שמת	ו	15	ובני שמעון ימואל וימין ואהד ויכין וצחר ושאול בן-הכנענית אלה משפחת שמעון.
שמת	ו	16	ואלה שמות בני-לוי לתלדתם גרשון וקהת ומררי ושני חיי לוי שבע ושלשים ומאת שנה.
שמת	ו	17	בני גרשון לבני ושמעי למשפחתם.
שמת	ו	18	ובני קהת עמרם ויצהר וחברון ועזיאל ושני חיי קהת שלש ושלשים ומאת שנה.
שמת	ו	19	ובני מררי מחלי ומושי אלה משפחת הלוי לתלדתם.
שמת	ו	20	ויקח עמרם את-יוכבד דדתו לו לאשה ותלד לו את-אהרן ואת-משה ושני חיי עמרם שבע ושלשים ומאת שנה.
שמת	ו	21	ובני יצהר קרח ונפג וזכרי.
שמת	ו	22	ובני עזיאל מישאל ואלצפן וסתרי.
שמת	ו	23	ויקח אהרן את-אלישבע בת-עמינדב אחות נחשון לו לאשה ותלד לו את-נדב ואת-אביהוא את-אלעזר ואת-איתמר.
שמת	ו	24	ובני קרח אסיר ואלקנה ואביאסף אלה משפחת הקרחי.
שמת	ו	25	ואלעזר בן-אהרן לקח-לו מבנות פוטיאל לו לאשה ותלד לו את-פינחס אלה ראשי אבות הלוים למשפחתם.
שמת	ו	26	הוא אהרן ומשה אשר אמר יהוה להם הוציאו את-בני ישראל מארץ מצרים על-צבאתם.
שמת	ו	27	הם המדברים אל-פרעה מלך-מצרים להוציא את-בני-ישראל ממצרים הוא משה ואהרן.
שמת	ו	28	ויהי ביום דבר יהוה אל-משה בארץ מצרים.</P>
שמת	ו	29	וידבר יהוה אל-משה לאמר אני יהוה דבר אל-פרעה מלך מצרים את כל-אשר אני דבר אליך.
שמת	ו	30	ויאמר משה לפני יהוה הן אני ערל שפתים ואיך ישמע אלי פרעה.</P>
שמת	ז	1	ויאמר יהוה אל-משה ראה נתתיך אלהים לפרעה ואהרן אחיך יהיה נביאך.
שמת	ז	2	אתה תדבר את כל-אשר אצוך ואהרן אחיך ידבר אל-פרעה ושלח את-בני-ישראל מארצו.
שמת	ז	3	ואני אקשה את-לב פרעה והרביתי את-אתתי ואת-מופתי בארץ מצרים.
שמת	ז	4	ולא-ישמע אלכם פרעה ונתתי את-ידי במצרים והוצאתי את-צבאתי את-עמי בני-ישראל מארץ מצרים בשפטים גדלים.
שמת	ז	5	וידעו מצרים כי-אני יהוה בנטתי את-ידי על-מצרים והוצאתי את-בני-ישראל מתוכם.
שמת	ז	6	ויעש משה ואהרן כאשר צוה יהוה אתם כן עשו.
שמת	ז	7	ומשה בן-שמנים שנה ואהרן בן-שלש ושמנים שנה בדברם אל-פרעה.</P>
שמת	ז	8	ויאמר יהוה אל-משה ואל-אהרן לאמר.
שמת	ז	9	כי ידבר אלכם פרעה לאמר תנו לכם מופת ואמרת אל-אהרן קח את-מטך והשלך לפני-פרעה יהי לתנין.
שמת	ז	10	ויבא משה ואהרן אל-פרעה ויעשו כן כאשר צוה יהוה וישלך אהרן את-מטהו לפני פרעה ולפני עבדיו ויהי לתנין.
שמת	ז	11	ויקרא גם-פרעה לחכמים ולמכשפים ויעשו גם-הם חרטמי מצרים בלהטיהם כן.
שמת	ז	12	וישליכו איש מטהו ויהיו לתנינם ויבלע מטה-אהרן את-מטתם.
שמת	ז	13	ויחזק לב פרעה ולא שמע אלהם כאשר דבר יהוה.</P>
שמת	ז	14	ויאמר יהוה אל-משה כבד לב פרעה מאן לשלח העם.
שמת	ז	15	לך אל-פרעה בבקר הנה יצא המימה ונצבת לקראתו על-שפת היאר והמטה אשר-נהפך לנחש תקח בידך.
שמת	ז	16	ואמרת אליו יהוה אלהי העברים שלחני אליך לאמר שלח את-עמי ויעבדני במדבר והנה לא-שמעת עד-כה.
שמת	ז	17	כה אמר יהוה בזאת תדע כי אני יהוה הנה אנכי מכה במטה אשר-בידי על-המים אשר ביאר ונהפכו לדם.
שמת	ז	18	והדגה אשר-ביאר תמות ובאש היאר ונלאו מצרים לשתות מים מן-היאר.</P>
שמת	ז	19	ויאמר יהוה אל-משה אמר אל-אהרן קח מטך ונטה-ידך על-מימי מצרים על-נהרתם על-יאריהם ועל-אגמיהם ועל כל-מקוה מימיהם ויהיו-דם והיה דם בכל-ארץ מצרים ובעצים ובאבנים.
שמת	ז	20	ויעשו-כן משה ואהרן כאשר צוה יהוה וירם במטה ויך את-המים אשר ביאר לעיני פרעה ולעיני עבדיו ויהפכו כל-המים אשר-ביאר לדם.
שמת	ז	21	והדגה אשר-ביאר מתה ויבאש היאר ולא-יכלו מצרים לשתות מים מן-היאר ויהי הדם בכל-ארץ מצרים.
שמת	ז	22	ויעשו-כן חרטמי מצרים בלטיהם ויחזק לב-פרעה ולא-שמע אלהם כאשר דבר יהוה.
שמת	ז	23	ויפן פרעה ויבא אל-ביתו ולא-שת לבו גם-לזאת.
שמת	ז	24	ויחפרו כל-מצרים סביבת היאר מים לשתות כי לא יכלו לשתת ממימי היאר.
שמת	ז	25	וימלא שבעת ימים אחרי הכות-יהוה את-היאר.</P>
שמת	ז	26	ויאמר יהוה אל-משה בא אל-פרעה ואמרת אליו כה אמר יהוה שלח את-עמי ויעבדני.
שמת	ז	27	ואם-מאן אתה לשלח הנה אנכי נגף את-כל-גבולך בצפרדעים.
שמת	ז	28	ושרץ היאר צפרדעים ועלו ובאו בביתך ובחדר משכבך ועל-מטתך ובבית עבדיך ובעמך ובתנוריך ובמשארותיך.
שמת	ז	29	ובכה ובעמך ובכל-עבדיך יעלו הצפרדעים.</P>
שמת	ח	1	ויאמר יהוה אל-משה אמר אל-אהרן נטה את-ידך במטך על-הנהרת על-היארים ועל-האגמים והעל את-הצפרדעים על-ארץ מצרים.
שמת	ח	2	ויט אהרן את-ידו על מימי מצרים ותעל הצפרדע ותכס את-ארץ מצרים.
שמת	ח	3	ויעשו-כן החרטמים בלטיהם ויעלו את-הצפרדעים על-ארץ מצרים.
שמת	ח	4	ויקרא פרעה למשה ולאהרן ויאמר העתירו אל-יהוה ויסר הצפרדעים ממני ומעמי ואשלחה את-העם ויזבחו ליהוה.
שמת	ח	5	ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך רק ביאר תשארנה.
שמת	ח	6	ויאמר למחר ויאמר כדברך למען תדע כי-אין כיהוה אלהינו.
שמת	ח	7	וסרו הצפרדעים ממך ומבתיך ומעבדיך ומעמך רק ביאר תשארנה.
שמת	ח	8	ויצא משה ואהרן מעם פרעה ויצעק משה אל-יהוה על-דבר הצפרדעים אשר-שם לפרעה.
שמת	ח	9	ויעש יהוה כדבר משה וימתו הצפרדעים מן-הבתים מן-החצרת ומן-השדת.
שמת	ח	10	ויצברו אתם חמרם חמרם ותבאש הארץ.
שמת	ח	11	וירא פרעה כי היתה הרוחה והכבד את-לבו ולא שמע אלהם כאשר דבר יהוה.</P>
שמת	ח	12	ויאמר יהוה אל-משה אמר אל-אהרן נטה את-מטך והך את-עפר הארץ והיה לכנם בכל-ארץ מצרים.
שמת	ח	13	ויעשו-כן ויט אהרן את-ידו במטהו ויך את-עפר הארץ ותהי הכנם באדם ובבהמה כל-עפר הארץ היה כנים בכל-ארץ מצרים.
שמת	ח	14	ויעשו-כן החרטמים בלטיהם להוציא את-הכנים ולא יכלו ותהי הכנם באדם ובבהמה.
שמת	ח	15	ויאמרו החרטמם אל-פרעה אצבע אלהים הוא ויחזק לב-פרעה ולא-שמע אלהם כאשר דבר יהוה.</P>
שמת	ח	16	ויאמר יהוה אל-משה השכם בבקר והתיצב לפני פרעה הנה יוצא המימה ואמרת אליו כה אמר יהוה שלח עמי ויעבדני.
שמת	ח	17	כי אם-אינך משלח את-עמי הנני משליח בך ובעבדיך ובעמך ובבתיך את-הערב ומלאו בתי מצרים את-הערב וגם האדמה אשר-הם עליה.
שמת	ח	18	והפליתי ביום ההוא את-ארץ גשן אשר עמי עמד עליה לבלתי היות-שם ערב למען תדע כי אני יהוה בקרב הארץ.
שמת	ח	19	ושמתי פדת בין עמי ובין עמך למחר יהיה האת הזה.
שמת	ח	20	ויעש יהוה כן ויבא ערב כבד ביתה פרעה ובית עבדיו ובכל-ארץ מצרים תשחת הארץ מפני הערב.
שמת	ח	21	ויקרא פרעה אל-משה ולאהרן ויאמר לכו זבחו לאלהיכם בארץ.
שמת	ח	22	ויאמר משה לא נכון לעשות כן כי תועבת מצרים נזבח ליהוה אלהינו הן נזבח את-תועבת מצרים לעיניהם ולא יסקלנו.
שמת	ח	23	דרך שלשת ימים נלך במדבר וזבחנו ליהוה אלהינו כאשר יאמר אלינו.
שמת	ח	24	ויאמר פרעה אנכי אשלח אתכם וזבחתם ליהוה אלהיכם במדבר רק הרחק לא-תרחיקו ללכת העתירו בעדי.
שמת	ח	25	ויאמר משה הנה אנכי יוצא מעמך והעתרתי אל-יהוה וסר הערב מפרעה מעבדיו ומעמו מחר רק אל-יסף פרעה התל לבלתי שלח את-העם לזבח ליהוה.
שמת	ח	26	ויצא משה מעם פרעה ויעתר אל-יהוה.
שמת	ח	27	ויעש יהוה כדבר משה ויסר הערב מפרעה מעבדיו ומעמו לא נשאר אחד.
שמת	ח	28	ויכבד פרעה את-לבו גם בפעם הזאת ולא שלח את-העם.</P>
שמת	ט	1	ויאמר יהוה אל-משה בא אל-פרעה ודברת אליו כה-אמר יהוה אלהי העברים שלח את-עמי ויעבדני.
שמת	ט	2	כי אם-מאן אתה לשלח ועודך מחזיק בם.
שמת	ט	3	הנה יד-יהוה הויה במקנך אשר בשדה בסוסים בחמרים בגמלים בבקר ובצאן דבר כבד מאד.
שמת	ט	4	והפלה יהוה בין מקנה ישראל ובין מקנה מצרים ולא ימות מכל-לבני ישראל דבר.
שמת	ט	5	וישם יהוה מועד לאמר מחר יעשה יהוה הדבר הזה בארץ.
שמת	ט	6	ויעש יהוה את-הדבר הזה ממחרת וימת כל מקנה מצרים וממקנה בני-ישראל לא-מת אחד.
שמת	ט	7	וישלח פרעה והנה לא-מת ממקנה ישראל עד-אחד ויכבד לב פרעה ולא שלח את-העם.</P>
שמת	ט	8	ויאמר יהוה אל-משה ואל-אהרן קחו לכם מלא חפניכם פיח כבשן וזרקו משה השמימה לעיני פרעה.
שמת	ט	9	והיה לאבק על כל-ארץ מצרים והיה על-האדם ועל-הבהמה לשחין פרח אבעבעת בכל-ארץ מצרים.
שמת	ט	10	ויקחו את-פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה.
שמת	ט	11	ולא-יכלו החרטמים לעמד לפני משה מפני השחין כי-היה השחין בחרטמם ובכל-מצרים.
שמת	ט	12	ויחזק יהוה את-לב פרעה ולא שמע אלהם כאשר דבר יהוה אל-משה.</P>
שמת	ט	13	ויאמר יהוה אל-משה השכם בבקר והתיצב לפני פרעה ואמרת אליו כה-אמר יהוה אלהי העברים שלח את-עמי ויעבדני.
שמת	ט	14	כי בפעם הזאת אני שלח את-כל-מגפתי אל-לבך ובעבדיך ובעמך בעבור תדע כי אין כמני בכל-הארץ.
שמת	ט	15	כי עתה שלחתי את-ידי ואך אותך ואת-עמך בדבר ותכחד מן-הארץ.
שמת	ט	16	ואולם בעבור זאת העמדתיך בעבור הראתך את-כחי ולמען ספר שמי בכל-הארץ.
שמת	ט	17	עודך מסתולל בעמי לבלתי שלחם.
שמת	ט	18	הנני ממטיר כעת מחר ברד כבד מאד אשר לא-היה כמהו במצרים למן-היום הוסדה ועד-עתה.
שמת	ט	19	ועתה שלח העז את-מקנך ואת כל-אשר לך בשדה כל-האדם והבהמה אשר-ימצא בשדה ולא יאסף הביתה וירד עלהם הברד ומתו.
שמת	ט	20	הירא את-דבר יהוה מעבדי פרעה הניס את-עבדיו ואת-מקנהו אל-הבתים.
שמת	ט	21	ואשר לא-שם לבו אל-דבר יהוה ויעזב את-עבדיו ואת-מקנהו בשדה.</P>
שמת	ט	22	ויאמר יהוה אל-משה נטה את-ידך על-השמים ויהי ברד בכל-ארץ מצרים על-האדם ועל-הבהמה ועל כל-עשב השדה בארץ מצרים.
שמת	ט	23	ויט משה את-מטהו על-השמים ויהוה נתן קלת וברד ותהלך אש ארצה וימטר יהוה ברד על-ארץ מצרים.
שמת	ט	24	ויהי ברד ואש מתלקחת בתוך הברד כבד מאד אשר לא-היה כמהו בכל-ארץ מצרים מאז היתה לגוי.
שמת	ט	25	ויך הברד בכל-ארץ מצרים את כל-אשר בשדה מאדם ועד-בהמה ואת כל-עשב השדה הכה הברד ואת-כל-עץ השדה שבר.
שמת	ט	26	רק בארץ גשן אשר-שם בני ישראל לא היה ברד.
שמת	ט	27	וישלח פרעה ויקרא למשה ולאהרן ויאמר אלהם חטאתי הפעם יהוה הצדיק ואני ועמי הרשעים.
שמת	ט	28	העתירו אל-יהוה ורב מהית קלת אלהים וברד ואשלחה אתכם ולא תספון לעמד.
שמת	ט	29	ויאמר אליו משה כצאתי את-העיר אפרש את-כפי אל-יהוה הקלות יחדלון והברד לא יהיה-עוד למען תדע כי ליהוה הארץ.
שמת	ט	30	ואתה ועבדיך ידעתי כי טרם תיראון מפני יהוה אלהים.
שמת	ט	31	והפשתה והשערה נכתה כי השערה אביב והפשתה גבעל.
שמת	ט	32	והחטה והכסמת לא נכו כי אפילת הנה.
שמת	ט	33	ויצא משה מעם פרעה את-העיר ויפרש כפיו אל-יהוה ויחדלו הקלות והברד ומטר לא-נתך ארצה.
שמת	ט	34	וירא פרעה כי-חדל המטר והברד והקלת ויסף לחטא ויכבד לבו הוא ועבדיו.
שמת	ט	35	ויחזק לב פרעה ולא שלח את-בני ישראל כאשר דבר יהוה ביד-משה.</P>
שמת	טו	1	אז ישיר-משה ובני ישראל את-השירה הזאת ליהוה ויאמרו לאמר אשירה ליהוה כי-גאה גאה סוס ורכבו רמה בים.
שמת	טו	2	עזי וזמרת יה ויהי-לי לישועה זה אלי ואנוהו אלהי אבי וארממנהו.
שמת	טו	3	יהוה איש מלחמה יהוה שמו.
שמת	טו	4	מרכבת פרעה וחילו ירה בים ומבחר שלשיו טבעו בים-סוף.
שמת	טו	5	תהמת יכסימו ירדו במצולת כמו-אבן.
שמת	טו	6	ימינך יהוה נאדרי בכח ימינך יהוה תרעץ אויב.
שמת	טו	7	וברב גאונך תהרס קמיך תשלח חרנך יאכלמו כקש.
שמת	טו	8	וברוח אפיך נערמו מים נצבו כמו-נד נזלים קפאו תהמת בלב-ים.
שמת	טו	9	אמר אויב ארדף אשיג אחלק שלל תמלאמו נפשי אריק חרבי תורישמו ידי.
שמת	טו	10	נשפת ברוחך כסמו ים צללו כעופרת במים אדירים.
שמת	טו	11	מי-כמכה באלם יהוה מי כמכה נאדר בקדש נורא תהלת עשה פלא.
שמת	טו	12	נטית ימינך תבלעמו ארץ.
שמת	טו	13	נחית בחסדך עם-זו גאלת נהלת בעזך אל-נוה קדשך.
שמת	טו	14	שמעו עמים ירגזון חיל אחז ישבי פלשת.
שמת	טו	15	אז נבהלו אלופי אדום אילי מואב יאחזמו רעד נמגו כל ישבי כנען.
שמת	טו	16	תפל עליהם אימתה ופחד בגדל זרועך ידמו כאבן עד-יעבר עמך יהוה עד-יעבר עם-זו קנית.
שמת	טו	17	תבאמו ותטעמו בהר נחלתך מכון לשבתך פעלת יהוה מקדש אדני כוננו ידיך.
שמת	טו	18	יהוה ימלך לעלם ועד.
שמת	טו	19	כי בא סוס פרעה ברכבו ובפרשיו בים וישב יהוה עלהם את-מי הים ובני ישראל הלכו ביבשה בתוך הים.</P>
שמת	טו	20	ותקח מרים הנביאה אחות אהרן את-התף בידה ותצאן כל-הנשים אחריה בתפים ובמחלת.
שמת	טו	21	ותען להם מרים שירו ליהוה כי-גאה גאה סוס ורכבו רמה בים.</P>
שמת	טו	22	ויסע משה את-ישראל מים-סוף ויצאו אל-מדבר-שור וילכו שלשת-ימים במדבר ולא-מצאו מים.
שמת	טו	23	ויבאו מרתה ולא יכלו לשתת מים ממרה כי מרים הם על-כן קרא-שמה מרה.
שמת	טו	24	וילנו העם על-משה לאמר מה-נשתה.
שמת	טו	25	ויצעק אל-יהוה ויורהו יהוה עץ וישלך אל-המים וימתקו המים שם שם לו חק ומשפט ושם נסהו.
שמת	טו	26	ויאמר אם-שמוע תשמע לקול יהוה אלהיך והישר בעיניו תעשה והאזנת למצותיו ושמרת כל-חקיו כל-המחלה אשר-שמתי במצרים לא-אשים עליך כי אני יהוה רפאך.
שמת	טו	27	ויבאו אילמה ושם שתים עשרה עינת מים ושבעים תמרים ויחנו-שם על-המים.</P>
שמת	טז	1	ויסעו מאילם ויבאו כל-עדת בני-ישראל אל-מדבר-סין אשר בין-אילם ובין סיני בחמשה עשר יום לחדש השני לצאתם מארץ מצרים.
שמת	טז	2	וילינו כל-עדת בני-ישראל על-משה ועל-אהרן במדבר.
שמת	טז	3	ויאמרו אלהם בני ישראל מי-יתן מותנו ביד-יהוה בארץ מצרים בשבתנו על-סיר הבשר באכלנו לחם לשבע כי-הוצאתם אתנו אל-המדבר הזה להמית את-כל-הקהל הזה ברעב.
שמת	טז	4	ויאמר יהוה אל-משה הנני ממטיר לכם לחם מן-השמים ויצא העם ולקטו דבר-יום ביומו למען אנסנו הילך בתורתי אם-לא.
שמת	טז	5	והיה ביום הששי והכינו את אשר-יביאו והיה משנה על אשר-ילקטו יום יום.
שמת	טז	6	ויאמר משה ואהרן אל-כל-בני ישראל ערב וידעתם כי יהוה הוציא אתכם מארץ מצרים.
שמת	טז	7	ובקר וראיתם את-כבוד יהוה בשמעו את-תלנתיכם על-יהוה ונחנו מה כי תלונו עלינו.
שמת	טז	8	ויאמר משה בתת יהוה לכם בערב בשר לאכל ולחם בבקר לשבע בשמע יהוה את-תלנתיכם אשר-אתם מלינם עליו ונחנו מה לא-עלינו תלנתיכם כי על-יהוה.
שמת	טז	9	ויאמר משה אל-אהרן אמר אל-כל-עדת בני ישראל קרבו לפני יהוה כי שמע את תלנתיכם.
שמת	טז	10	ויהי כדבר אהרן אל-כל-עדת בני-ישראל ויפנו אל-המדבר והנה כבוד יהוה נראה בענן.</P>
שמת	טז	11	וידבר יהוה אל-משה לאמר.
שמת	טז	12	שמעתי את-תלונת בני ישראל דבר אלהם לאמר בין הערבים תאכלו בשר ובבקר תשבעו-לחם וידעתם כי אני יהוה אלהיכם.
שמת	טז	13	ויהי בערב ותעל השלו ותכס את-המחנה ובבקר היתה שכבת הטל סביב למחנה.
שמת	טז	14	ותעל שכבת הטל והנה על-פני המדבר דק מחספס דק ככפר על-הארץ.
שמת	טז	15	ויראו בני-ישראל ויאמרו איש אל-אחיו מן הוא כי לא ידעו מה-הוא ויאמר משה אלהם הוא הלחם אשר נתן יהוה לכם לאכלה.
שמת	טז	16	זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו.
שמת	טז	17	ויעשו-כן בני ישראל וילקטו המרבה והממעיט.
שמת	טז	18	וימדו בעמר ולא העדיף המרבה והממעיט לא החסיר איש לפי-אכלו לקטו.
שמת	טז	19	ויאמר משה אלהם איש אל-יותר ממנו עד-בקר.
שמת	טז	20	ולא-שמעו אל-משה ויותרו אנשים ממנו עד-בקר וירם תולעים ויבאש ויקצף עלהם משה.
שמת	טז	21	וילקטו אתו בבקר בבקר איש כפי אכלו וחם השמש ונמס.
שמת	טז	22	ויהי ביום הששי לקטו לחם משנה שני העמר לאחד ויבאו כל-נשיאי העדה ויגידו למשה.
שמת	טז	23	ויאמר אלהם הוא אשר דבר יהוה שבתון שבת-קדש ליהוה מחר את אשר-תאפו אפו ואת אשר-תבשלו בשלו ואת כל-העדף הניחו לכם למשמרת עד-הבקר.
שמת	טז	24	ויניחו אתו עד-הבקר כאשר צוה משה ולא הבאיש ורמה לא-היתה בו.
שמת	טז	25	ויאמר משה אכלהו היום כי-שבת היום ליהוה היום לא תמצאהו בשדה.
שמת	טז	26	ששת ימים תלקטהו וביום השביעי שבת לא יהיה-בו.
שמת	טז	27	ויהי ביום השביעי יצאו מן-העם ללקט ולא מצאו.</P>
שמת	טז	28	ויאמר יהוה אל-משה עד-אנה מאנתם לשמר מצותי ותורתי.
שמת	טז	29	ראו כי-יהוה נתן לכם השבת על-כן הוא נתן לכם ביום הששי לחם יומים שבו איש תחתיו אל-יצא איש ממקמו ביום השביעי.
שמת	טז	30	וישבתו העם ביום השבעי.
שמת	טז	31	ויקראו בית-ישראל את-שמו מן והוא כזרע גד לבן וטעמו כצפיחת בדבש.
שמת	טז	32	ויאמר משה זה הדבר אשר צוה יהוה מלא העמר ממנו למשמרת לדרתיכם למען יראו את-הלחם אשר האכלתי אתכם במדבר בהוציאי אתכם מארץ מצרים.
שמת	טז	33	ויאמר משה אל-אהרן קח צנצנת אחת ותן-שמה מלא-העמר מן והנח אתו לפני יהוה למשמרת לדרתיכם.
שמת	טז	34	כאשר צוה יהוה אל-משה ויניחהו אהרן לפני העדת למשמרת.
שמת	טז	35	ובני ישראל אכלו את-המן ארבעים שנה עד-באם אל-ארץ נושבת את-המן אכלו עד-באם אל-קצה ארץ כנען.
שמת	טז	36	והעמר עשרית האיפה הוא.</P>
שמת	י	1	ויאמר יהוה אל-משה בא אל-פרעה כי-אני הכבדתי את-לבו ואת-לב עבדיו למען שתי אתתי אלה בקרבו.
שמת	י	2	ולמען תספר באזני בנך ובן-בנך את אשר התעללתי במצרים ואת-אתתי אשר-שמתי בם וידעתם כי-אני יהוה.
שמת	י	3	ויבא משה ואהרן אל-פרעה ויאמרו אליו כה-אמר יהוה אלהי העברים עד-מתי מאנת לענת מפני שלח עמי ויעבדני.
שמת	י	4	כי אם-מאן אתה לשלח את-עמי הנני מביא מחר ארבה בגבלך.
שמת	י	5	וכסה את-עין הארץ ולא יוכל לראת את-הארץ ואכל את-יתר הפלטה הנשארת לכם מן-הברד ואכל את-כל-העץ הצמח לכם מן-השדה.
שמת	י	6	ומלאו בתיך ובתי כל-עבדיך ובתי כל-מצרים אשר לא-ראו אבתיך ואבות אבתיך מיום היותם על-האדמה עד היום הזה ויפן ויצא מעם פרעה.
שמת	י	7	ויאמרו עבדי פרעה אליו עד-מתי יהיה זה לנו למוקש שלח את-האנשים ויעבדו את-יהוה אלהיהם הטרם תדע כי אבדה מצרים.
שמת	י	8	ויושב את-משה ואת-אהרן אל-פרעה ויאמר אלהם לכו עבדו את-יהוה אלהיכם מי ומי ההלכים.
שמת	י	9	ויאמר משה בנערינו ובזקנינו נלך בבנינו ובבנותנו בצאננו ובבקרנו נלך כי חג-יהוה לנו.
שמת	י	10	ויאמר אלהם יהי כן יהוה עמכם כאשר אשלח אתכם ואת-טפכם ראו כי רעה נגד פניכם.
שמת	י	11	לא כן לכו-נא הגברים ועבדו את-יהוה כי אתה אתם מבקשים ויגרש אתם מאת פני פרעה.</P>
שמת	י	12	ויאמר יהוה אל-משה נטה ידך על-ארץ מצרים בארבה ויעל על-ארץ מצרים ויאכל את-כל-עשב הארץ את כל-אשר השאיר הברד.
שמת	י	13	ויט משה את-מטהו על-ארץ מצרים ויהוה נהג רוח קדים בארץ כל-היום ההוא וכל-הלילה הבקר היה ורוח הקדים נשא את-הארבה.
שמת	י	14	ויעל הארבה על כל-ארץ מצרים וינח בכל גבול מצרים כבד מאד לפניו לא-היה כן ארבה כמהו ואחריו לא יהיה-כן.
שמת	י	15	ויכס את-עין כל-הארץ ותחשך הארץ ויאכל את-כל-עשב הארץ ואת כל-פרי העץ אשר הותיר הברד ולא-נותר כל-ירק בעץ ובעשב השדה בכל-ארץ מצרים.
שמת	י	16	וימהר פרעה לקרא למשה ולאהרן ויאמר חטאתי ליהוה אלהיכם ולכם.
שמת	י	17	ועתה שא נא חטאתי אך הפעם והעתירו ליהוה אלהיכם ויסר מעלי רק את-המות הזה.
שמת	י	18	ויצא מעם פרעה ויעתר אל-יהוה.
שמת	י	19	ויהפך יהוה רוח-ים חזק מאד וישא את-הארבה ויתקעהו ימה סוף לא נשאר ארבה אחד בכל גבול מצרים.
שמת	י	20	ויחזק יהוה את-לב פרעה ולא שלח את-בני ישראל.</P>
שמת	י	21	ויאמר יהוה אל-משה נטה ידך על-השמים ויהי חשך על-ארץ מצרים וימש חשך.
שמת	י	22	ויט משה את-ידו על-השמים ויהי חשך-אפלה בכל-ארץ מצרים שלשת ימים.
שמת	י	23	לא-ראו איש את-אחיו ולא-קמו איש מתחתיו שלשת ימים ולכל-בני ישראל היה אור במושבתם.
שמת	י	24	ויקרא פרעה אל-משה ויאמר לכו עבדו את-יהוה רק צאנכם ובקרכם יצג גם-טפכם ילך עמכם.
שמת	י	25	ויאמר משה גם-אתה תתן בידנו זבחים ועלת ועשינו ליהוה אלהינו.
שמת	י	26	וגם-מקננו ילך עמנו לא תשאר פרסה כי ממנו נקח לעבד את-יהוה אלהינו ואנחנו לא-נדע מה-נעבד את-יהוה עד-באנו שמה.
שמת	י	27	ויחזק יהוה את-לב פרעה ולא אבה לשלחם.
שמת	י	28	ויאמר-לו פרעה לך מעלי השמר לך אל-תסף ראות פני כי ביום ראתך פני תמות.
שמת	י	29	ויאמר משה כן דברת לא-אסף עוד ראות פניך.</P>
שמת	יא	1	ויאמר יהוה אל-משה עוד נגע אחד אביא על-פרעה ועל-מצרים אחרי-כן ישלח אתכם מזה כשלחו כלה גרש יגרש אתכם מזה.
שמת	יא	2	דבר-נא באזני העם וישאלו איש מאת רעהו ואשה מאת רעותה כלי-כסף וכלי זהב.
שמת	יא	3	ויתן יהוה את-חן העם בעיני מצרים גם האיש משה גדול מאד בארץ מצרים בעיני עבדי-פרעה ובעיני העם.</P>
שמת	יא	4	ויאמר משה כה אמר יהוה כחצת הלילה אני יוצא בתוך מצרים.
שמת	יא	5	ומת כל-בכור בארץ מצרים מבכור פרעה הישב על-כסאו עד בכור השפחה אשר אחר הרחים וכל בכור בהמה.
שמת	יא	6	והיתה צעקה גדלה בכל-ארץ מצרים אשר כמהו לא נהיתה וכמהו לא תסף.
שמת	יא	7	ולכל בני ישראל לא יחרץ-כלב לשנו למאיש ועד-בהמה למען תדעון אשר יפלה יהוה בין מצרים ובין ישראל.
שמת	יא	8	וירדו כל-עבדיך אלה אלי והשתחוו-לי לאמר צא אתה וכל-העם אשר-ברגליך ואחרי-כן אצא ויצא מעם-פרעה בחרי-אף.</P>
שמת	יא	9	ויאמר יהוה אל-משה לא-ישמע אליכם פרעה למען רבות מופתי בארץ מצרים.
שמת	יא	10	ומשה ואהרן עשו את-כל-המפתים האלה לפני פרעה ויחזק יהוה את-לב פרעה ולא-שלח את-בני-ישראל מארצו.</P>
שמת	יב	1	ויאמר יהוה אל-משה ואל-אהרן בארץ מצרים לאמר.
שמת	יב	2	החדש הזה לכם ראש חדשים ראשון הוא לכם לחדשי השנה.
שמת	יב	3	דברו אל-כל-עדת ישראל לאמר בעשר לחדש הזה ויקחו להם איש שה לבית-אבת שה לבית.
שמת	יב	4	ואם-ימעט הבית מהיות משה ולקח הוא ושכנו הקרב אל-ביתו במכסת נפשת איש לפי אכלו תכסו על-השה.
שמת	יב	5	שה תמים זכר בן-שנה יהיה לכם מן-הכבשים ומן-העזים תקחו.
שמת	יב	6	והיה לכם למשמרת עד ארבעה עשר יום לחדש הזה ושחטו אתו כל קהל עדת-ישראל בין הערבים.
שמת	יב	7	ולקחו מן-הדם ונתנו על-שתי המזוזת ועל-המשקוף על הבתים אשר-יאכלו אתו בהם.
שמת	יב	8	ואכלו את-הבשר בלילה הזה צלי-אש ומצות על-מררים יאכלהו.
שמת	יב	9	אל-תאכלו ממנו נא ובשל מבשל במים כי אם-צלי-אש ראשו על-כרעיו ועל-קרבו.
שמת	יב	10	ולא-תותירו ממנו עד-בקר והנתר ממנו עד-בקר באש תשרפו.
שמת	יב	11	וככה תאכלו אתו מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה.
שמת	יב	12	ועברתי בארץ-מצרים בלילה הזה והכיתי כל-בכור בארץ מצרים מאדם ועד-בהמה ובכל-אלהי מצרים אעשה שפטים אני יהוה.
שמת	יב	13	והיה הדם לכם לאת על הבתים אשר אתם שם וראיתי את-הדם ופסחתי עלכם ולא-יהיה בכם נגף למשחית בהכתי בארץ מצרים.
שמת	יב	14	והיה היום הזה לכם לזכרון וחגתם אתו חג ליהוה לדרתיכם חקת עולם תחגהו.
שמת	יב	15	שבעת ימים מצות תאכלו אך ביום הראשון תשביתו שאר מבתיכם כי כל-אכל חמץ ונכרתה הנפש ההוא מישראל מיום הראשן עד-יום השבעי.
שמת	יב	16	וביום הראשון מקרא-קדש וביום השביעי מקרא-קדש יהיה לכם כל-מלאכה לא-יעשה בהם אך אשר יאכל לכל-נפש הוא לבדו יעשה לכם.
שמת	יב	17	ושמרתם את-המצות כי בעצם היום הזה הוצאתי את-צבאותיכם מארץ מצרים ושמרתם את-היום הזה לדרתיכם חקת עולם.
שמת	יב	18	בראשן בארבעה עשר יום לחדש בערב תאכלו מצת עד יום האחד ועשרים לחדש בערב.
שמת	יב	19	שבעת ימים שאר לא ימצא בבתיכם כי כל-אכל מחמצת ונכרתה הנפש ההוא מעדת ישראל בגר ובאזרח הארץ.
שמת	יב	20	כל-מחמצת לא תאכלו בכל מושבתיכם תאכלו מצות.</P>
שמת	יב	21	ויקרא משה לכל-זקני ישראל ויאמר אלהם משכו וקחו לכם צאן למשפחתיכם ושחטו הפסח.
שמת	יב	22	ולקחתם אגדת אזוב וטבלתם בדם אשר-בסף והגעתם אל-המשקוף ואל-שתי המזוזת מן-הדם אשר בסף ואתם לא תצאו איש מפתח-ביתו עד-בקר.
שמת	יב	23	ועבר יהוה לנגף את-מצרים וראה את-הדם על-המשקוף ועל שתי המזוזת ופסח יהוה על-הפתח ולא יתן המשחית לבא אל-בתיכם לנגף.
שמת	יב	24	ושמרתם את-הדבר הזה לחק-לך ולבניך עד-עולם.
שמת	יב	25	והיה כי-תבאו אל-הארץ אשר יתן יהוה לכם כאשר דבר ושמרתם את-העבדה הזאת.
שמת	יב	26	והיה כי-יאמרו אליכם בניכם מה העבדה הזאת לכם.
שמת	יב	27	ואמרתם זבח-פסח הוא ליהוה אשר פסח על-בתי בני-ישראל במצרים בנגפו את-מצרים ואת-בתינו הציל ויקד העם וישתחוו.
שמת	יב	28	וילכו ויעשו בני ישראל כאשר צוה יהוה את-משה ואהרן כן עשו.</P>
שמת	יב	29	ויהי בחצי הלילה ויהוה הכה כל-בכור בארץ מצרים מבכר פרעה הישב על-כסאו עד בכור השבי אשר בבית הבור וכל בכור בהמה.
שמת	יב	30	ויקם פרעה לילה הוא וכל-עבדיו וכל-מצרים ותהי צעקה גדלה במצרים כי-אין בית אשר אין-שם מת.
שמת	יב	31	ויקרא למשה ולאהרן לילה ויאמר קומו צאו מתוך עמי גם-אתם גם-בני ישראל ולכו עבדו את-יהוה כדברכם.
שמת	יב	32	גם-צאנכם גם-בקרכם קחו כאשר דברתם ולכו וברכתם גם-אתי.
שמת	יב	33	ותחזק מצרים על-העם למהר לשלחם מן-הארץ כי אמרו כלנו מתים.
שמת	יב	34	וישא העם את-בצקו טרם יחמץ משארתם צררת בשמלתם על-שכמם.
שמת	יב	35	ובני-ישראל עשו כדבר משה וישאלו ממצרים כלי-כסף וכלי זהב ושמלת.
שמת	יב	36	ויהוה נתן את-חן העם בעיני מצרים וישאלום וינצלו את-מצרים.</P>
שמת	יב	37	ויסעו בני-ישראל מרעמסס סכתה כשש-מאות אלף רגלי הגברים לבד מטף.
שמת	יב	38	וגם-ערב רב עלה אתם וצאן ובקר מקנה כבד מאד.
שמת	יב	39	ויאפו את-הבצק אשר הוציאו ממצרים עגת מצות כי לא חמץ כי-גרשו ממצרים ולא יכלו להתמהמה וגם-צדה לא-עשו להם.
שמת	יב	40	ומושב בני ישראל אשר ישבו במצרים שלשים שנה וארבע מאות שנה.
שמת	יב	41	ויהי מקץ שלשים שנה וארבע מאות שנה ויהי בעצם היום הזה יצאו כל-צבאות יהוה מארץ מצרים.
שמת	יב	42	ליל שמרים הוא ליהוה להוציאם מארץ מצרים הוא-הלילה הזה ליהוה שמרים לכל-בני ישראל לדרתם.</P>
שמת	יב	43	ויאמר יהוה אל-משה ואהרן זאת חקת הפסח כל-בן-נכר לא-יאכל בו.
שמת	יב	44	וכל-עבד איש מקנת-כסף ומלתה אתו אז יאכל בו.
שמת	יב	45	תושב ושכיר לא-יאכל-בו.
שמת	יב	46	בבית אחד יאכל לא-תוציא מן-הבית מן-הבשר חוצה ועצם לא תשברו-בו.
שמת	יב	47	כל-עדת ישראל יעשו אתו.
שמת	יב	48	וכי-יגור אתך גר ועשה פסח ליהוה המול לו כל-זכר ואז יקרב לעשתו והיה כאזרח הארץ וכל-ערל לא-יאכל בו.
שמת	יב	49	תורה אחת יהיה לאזרח ולגר הגר בתוככם.
שמת	יב	50	ויעשו כל-בני ישראל כאשר צוה יהוה את-משה ואת-אהרן כן עשו.</P>
שמת	יב	51	ויהי בעצם היום הזה הוציא יהוה את-בני ישראל מארץ מצרים על-צבאתם.</P>
שמת	יג	1	וידבר יהוה אל-משה לאמר.
שמת	יג	2	קדש-לי כל-בכור פטר כל-רחם בבני ישראל באדם ובבהמה לי הוא.
שמת	יג	3	ויאמר משה אל-העם זכור את-היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ.
שמת	יג	4	היום אתם יצאים בחדש האביב.
שמת	יג	5	והיה כי-יביאך יהוה אל-ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את-העבדה הזאת בחדש הזה.
שמת	יג	6	שבעת ימים תאכל מצת וביום השביעי חג ליהוה.
שמת	יג	7	מצות יאכל את שבעת הימים ולא-יראה לך חמץ ולא-יראה לך שאר בכל-גבלך.
שמת	יג	8	והגדת לבנך ביום ההוא לאמר בעבור זה עשה יהוה לי בצאתי ממצרים.
שמת	יג	9	והיה לך לאות על-ידך ולזכרון בין עיניך למען תהיה תורת יהוה בפיך כי ביד חזקה הוצאך יהוה ממצרים.
שמת	יג	10	ושמרת את-החקה הזאת למועדה מימים ימימה.</P>
שמת	יג	11	והיה כי-יבאך יהוה אל-ארץ הכנעני כאשר נשבע לך ולאבתיך ונתנה לך.
שמת	יג	12	והעברת כל-פטר-רחם ליהוה וכל-פטר שגר בהמה אשר יהיה לך הזכרים ליהוה.
שמת	יג	13	וכל-פטר חמר תפדה בשה ואם-לא תפדה וערפתו וכל בכור אדם בבניך תפדה.
שמת	יג	14	והיה כי-ישאלך בנך מחר לאמר מה-זאת ואמרת אליו בחזק יד הוציאנו יהוה ממצרים מבית עבדים.
שמת	יג	15	ויהי כי-הקשה פרעה לשלחנו ויהרג יהוה כל-בכור בארץ מצרים מבכר אדם ועד-בכור בהמה על-כן אני זבח ליהוה כל-פטר רחם הזכרים וכל-בכור בני אפדה.
שמת	יג	16	והיה לאות על-ידכה ולטוטפת בין עיניך כי בחזק יד הוציאנו יהוה ממצרים.</P>
שמת	יג	17	ויהי בשלח פרעה את-העם ולא-נחם אלהים דרך ארץ פלשתים כי קרוב הוא כי אמר אלהים פן-ינחם העם בראתם מלחמה ושבו מצרימה.
שמת	יג	18	ויסב אלהים את-העם דרך המדבר ים-סוף וחמשים עלו בני-ישראל מארץ מצרים.
שמת	יג	19	ויקח משה את-עצמות יוסף עמו כי השבע השביע את-בני ישראל לאמר פקד יפקד אלהים אתכם והעליתם את-עצמתי מזה אתכם.
שמת	יג	20	ויסעו מסכת ויחנו באתם בקצה המדבר.
שמת	יג	21	ויהוה הלך לפניהם יומם בעמוד ענן לנחתם הדרך ולילה בעמוד אש להאיר להם ללכת יומם ולילה.
שמת	יג	22	לא-ימיש עמוד הענן יומם ועמוד האש לילה לפני העם.</P>
שמת	יד	1	וידבר יהוה אל-משה לאמר.
שמת	יד	2	דבר אל-בני ישראל וישבו ויחנו לפני פי החירת בין מגדל ובין הים לפני בעל צפן נכחו תחנו על-הים.
שמת	יד	3	ואמר פרעה לבני ישראל נבכים הם בארץ סגר עליהם המדבר.
שמת	יד	4	וחזקתי את-לב-פרעה ורדף אחריהם ואכבדה בפרעה ובכל-חילו וידעו מצרים כי-אני יהוה ויעשו-כן.
שמת	יד	5	ויגד למלך מצרים כי ברח העם ויהפך לבב פרעה ועבדיו אל-העם ויאמרו מה-זאת עשינו כי-שלחנו את-ישראל מעבדנו.
שמת	יד	6	ויאסר את-רכבו ואת-עמו לקח עמו.
שמת	יד	7	ויקח שש-מאות רכב בחור וכל רכב מצרים ושלשם על-כלו.
שמת	יד	8	ויחזק יהוה את-לב פרעה מלך מצרים וירדף אחרי בני ישראל ובני ישראל יצאים ביד רמה.
שמת	יד	9	וירדפו מצרים אחריהם וישיגו אותם חנים על-הים כל-סוס רכב פרעה ופרשיו וחילו על-פי החירת לפני בעל צפן.
שמת	יד	10	ופרעה הקריב וישאו בני-ישראל את-עיניהם והנה מצרים נסע אחריהם וייראו מאד ויצעקו בני-ישראל אל-יהוה.
שמת	יד	11	ויאמרו אל-משה המבלי אין-קברים במצרים לקחתנו למות במדבר מה-זאת עשית לנו להוציאנו ממצרים.
שמת	יד	12	הלא-זה הדבר אשר דברנו אליך במצרים לאמר חדל ממנו ונעבדה את-מצרים כי טוב לנו עבד את-מצרים ממתנו במדבר.
שמת	יד	13	ויאמר משה אל-העם אל-תיראו התיצבו וראו את-ישועת יהוה אשר-יעשה לכם היום כי אשר ראיתם את-מצרים היום לא תספו לראתם עוד עד-עולם.
שמת	יד	14	יהוה ילחם לכם ואתם תחרשון.</P>
שמת	יד	15	ויאמר יהוה אל-משה מה-תצעק אלי דבר אל-בני-ישראל ויסעו.
שמת	יד	16	ואתה הרם את-מטך ונטה את-ידך על-הים ובקעהו ויבאו בני-ישראל בתוך הים ביבשה.
שמת	יד	17	ואני הנני מחזק את-לב מצרים ויבאו אחריהם ואכבדה בפרעה ובכל-חילו ברכבו ובפרשיו.
שמת	יד	18	וידעו מצרים כי-אני יהוה בהכבדי בפרעה ברכבו ובפרשיו.
שמת	יד	19	ויסע מלאך האלהים ההלך לפני מחנה ישראל וילך מאחריהם ויסע עמוד הענן מפניהם ויעמד מאחריהם.
שמת	יד	20	ויבא בין מחנה מצרים ובין מחנה ישראל ויהי הענן והחשך ויאר את-הלילה ולא-קרב זה אל-זה כל-הלילה.
שמת	יד	21	ויט משה את-ידו על-הים ויולך יהוה את-הים ברוח קדים עזה כל-הלילה וישם את-הים לחרבה ויבקעו המים.
שמת	יד	22	ויבאו בני-ישראל בתוך הים ביבשה והמים להם חומה מימינם ומשמאלם.
שמת	יד	23	וירדפו מצרים ויבאו אחריהם כל סוס פרעה רכבו ופרשיו אל-תוך הים.
שמת	יד	24	ויהי באשמרת הבקר וישקף יהוה אל-מחנה מצרים בעמוד אש וענן ויהם את מחנה מצרים.
שמת	יד	25	ויסר את אפן מרכבתיו וינהגהו בכבדת ויאמר מצרים אנוסה מפני ישראל כי יהוה נלחם להם במצרים.</P>
שמת	יד	26	ויאמר יהוה אל-משה נטה את-ידך על-הים וישבו המים על-מצרים על-רכבו ועל-פרשיו.
שמת	יד	27	ויט משה את-ידו על-הים וישב הים לפנות בקר לאיתנו ומצרים נסים לקראתו וינער יהוה את-מצרים בתוך הים.
שמת	יד	28	וישבו המים ויכסו את-הרכב ואת-הפרשים לכל חיל פרעה הבאים אחריהם בים לא-נשאר בהם עד-אחד.
שמת	יד	29	ובני ישראל הלכו ביבשה בתוך הים והמים להם חמה מימינם ומשמאלם.
שמת	יד	30	ויושע יהוה ביום ההוא את-ישראל מיד מצרים וירא ישראל את-מצרים מת על-שפת הים.
שמת	יד	31	וירא ישראל את-היד הגדלה אשר עשה יהוה במצרים וייראו העם את-יהוה ויאמינו ביהוה ובמשה עבדו.</P>
שמת	יז	1	ויסעו כל-עדת בני-ישראל ממדבר-סין למסעיהם על-פי יהוה ויחנו ברפידים ואין מים לשתת העם.
שמת	יז	2	וירב העם עם-משה ויאמרו תנו-לנו מים ונשתה ויאמר להם משה מה-תריבון עמדי מה-תנסון את-יהוה.
שמת	יז	3	ויצמא שם העם למים וילן העם על-משה ויאמר למה זה העליתנו ממצרים להמית אתי ואת-בני ואת-מקני בצמא.
שמת	יז	4	ויצעק משה אל-יהוה לאמר מה אעשה לעם הזה עוד מעט וסקלני.
שמת	יז	5	ויאמר יהוה אל-משה עבר לפני העם וקח אתך מזקני ישראל ומטך אשר הכית בו את-היאר קח בידך והלכת.
שמת	יז	6	הנני עמד לפניך שם על-הצור בחרב והכית בצור ויצאו ממנו מים ושתה העם ויעש כן משה לעיני זקני ישראל.
שמת	יז	7	ויקרא שם המקום מסה ומריבה על-ריב בני ישראל ועל נסתם את-יהוה לאמר היש יהוה בקרבנו אם-אין.</P>
שמת	יז	8	ויבא עמלק וילחם עם-ישראל ברפידם.
שמת	יז	9	ויאמר משה אל-יהושע בחר-לנו אנשים וצא הלחם בעמלק מחר אנכי נצב על-ראש הגבעה ומטה האלהים בידי.
שמת	יז	10	ויעש יהושע כאשר אמר-לו משה להלחם בעמלק ומשה אהרן וחור עלו ראש הגבעה.
שמת	יז	11	והיה כאשר ירים משה ידו וגבר ישראל וכאשר יניח ידו וגבר עמלק.
שמת	יז	12	וידי משה כבדים ויקחו-אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד-בא השמש.
שמת	יז	13	ויחלש יהושע את-עמלק ואת-עמו לפי-חרב.</P>
שמת	יז	14	ויאמר יהוה אל-משה כתב זאת זכרון בספר ושים באזני יהושע כי-מחה אמחה את-זכר עמלק מתחת השמים.
שמת	יז	15	ויבן משה מזבח ויקרא שמו יהוה נסי.
שמת	יז	16	ויאמר כי-יד על-כס יה מלחמה ליהוה בעמלק מדר דר.</P>
שמת	יח	1	וישמע יתרו כהן מדין חתן משה את כל-אשר עשה אלהים למשה ולישראל עמו כי-הוציא יהוה את-ישראל ממצרים.
שמת	יח	2	ויקח יתרו חתן משה את-צפרה אשת משה אחר שלוחיה.
שמת	יח	3	ואת שני בניה אשר שם האחד גרשם כי אמר גר הייתי בארץ נכריה.
שמת	יח	4	ושם האחד אליעזר כי-אלהי אבי בעזרי ויצלני מחרב פרעה.
שמת	יח	5	ויבא יתרו חתן משה ובניו ואשתו אל-משה אל-המדבר אשר-הוא חנה שם הר האלהים.
שמת	יח	6	ויאמר אל-משה אני חתנך יתרו בא אליך ואשתך ושני בניה עמה.
שמת	יח	7	ויצא משה לקראת חתנו וישתחו וישק-לו וישאלו איש-לרעהו לשלום ויבאו האהלה.
שמת	יח	8	ויספר משה לחתנו את כל-אשר עשה יהוה לפרעה ולמצרים על אודת ישראל את כל-התלאה אשר מצאתם בדרך ויצלם יהוה.
שמת	יח	9	ויחד יתרו על כל-הטובה אשר-עשה יהוה לישראל אשר הצילו מיד מצרים.
שמת	יח	10	ויאמר יתרו ברוך יהוה אשר הציל אתכם מיד מצרים ומיד פרעה אשר הציל את-העם מתחת יד-מצרים.
שמת	יח	11	עתה ידעתי כי-גדול יהוה מכל-האלהים כי בדבר אשר זדו עליהם.
שמת	יח	12	ויקח יתרו חתן משה עלה וזבחים לאלהים ויבא אהרן וכל זקני ישראל לאכל-לחם עם-חתן משה לפני האלהים.
שמת	יח	13	ויהי ממחרת וישב משה לשפט את-העם ויעמד העם על-משה מן-הבקר עד-הערב.
שמת	יח	14	וירא חתן משה את כל-אשר-הוא עשה לעם ויאמר מה-הדבר הזה אשר אתה עשה לעם מדוע אתה יושב לבדך וכל-העם נצב עליך מן-בקר עד-ערב.
שמת	יח	15	ויאמר משה לחתנו כי-יבא אלי העם לדרש אלהים.
שמת	יח	16	כי-יהיה להם דבר בא אלי ושפטתי בין איש ובין רעהו והודעתי את-חקי האלהים ואת-תורתיו.
שמת	יח	17	ויאמר חתן משה אליו לא-טוב הדבר אשר אתה עשה.
שמת	יח	18	נבל תבל גם-אתה גם-העם הזה אשר עמך כי-כבד ממך הדבר לא-תוכל עשהו לבדך.
שמת	יח	19	עתה שמע בקלי איעצך ויהי אלהים עמך היה אתה לעם מול האלהים והבאת אתה את-הדברים אל-האלהים.
שמת	יח	20	והזהרתה אתהם את-החקים ואת-התורת והודעת להם את-הדרך ילכו בה ואת-המעשה אשר יעשון.
שמת	יח	21	ואתה תחזה מכל-העם אנשי-חיל יראי אלהים אנשי אמת שנאי בצע ושמת עלהם שרי אלפים שרי מאות שרי חמשים ושרי עשרת.
שמת	יח	22	ושפטו את-העם בכל-עת והיה כל-הדבר הגדל יביאו אליך וכל-הדבר הקטן ישפטו-הם והקל מעליך ונשאו אתך.
שמת	יח	23	אם את-הדבר הזה תעשה וצוך אלהים ויכלת עמד וגם כל-העם הזה על-מקמו יבא בשלום.
שמת	יח	24	וישמע משה לקול חתנו ויעש כל אשר אמר.
שמת	יח	25	ויבחר משה אנשי-חיל מכל-ישראל ויתן אתם ראשים על-העם שרי אלפים שרי מאות שרי חמשים ושרי עשרת.
שמת	יח	26	ושפטו את-העם בכל-עת את-הדבר הקשה יביאון אל-משה וכל-הדבר הקטן ישפוטו הם.
שמת	יח	27	וישלח משה את-חתנו וילך לו אל-ארצו.</P>
שמת	יט	1	בחדש השלישי לצאת בני-ישראל מארץ מצרים ביום הזה באו מדבר סיני.
שמת	יט	2	ויסעו מרפידים ויבאו מדבר סיני ויחנו במדבר ויחן-שם ישראל נגד ההר.
שמת	יט	3	ומשה עלה אל-האלהים ויקרא אליו יהוה מן-ההר לאמר כה תאמר לבית יעקב ותגיד לבני ישראל.
שמת	יט	4	אתם ראיתם אשר עשיתי למצרים ואשא אתכם על-כנפי נשרים ואבא אתכם אלי.
שמת	יט	5	ועתה אם-שמוע תשמעו בקלי ושמרתם את-בריתי והייתם לי סגלה מכל-העמים כי-לי כל-הארץ.
שמת	יט	6	ואתם תהיו-לי ממלכת כהנים וגוי קדוש אלה הדברים אשר תדבר אל-בני ישראל.
שמת	יט	7	ויבא משה ויקרא לזקני העם וישם לפניהם את כל-הדברים האלה אשר צוהו יהוה.
שמת	יט	8	ויענו כל-העם יחדו ויאמרו כל אשר-דבר יהוה נעשה וישב משה את-דברי העם אל-יהוה.
שמת	יט	9	ויאמר יהוה אל-משה הנה אנכי בא אליך בעב הענן בעבור ישמע העם בדברי עמך וגם-בך יאמינו לעולם ויגד משה את-דברי העם אל-יהוה.
שמת	יט	10	ויאמר יהוה אל-משה לך אל-העם וקדשתם היום ומחר וכבסו שמלתם.
שמת	יט	11	והיו נכנים ליום השלישי כי ביום השלשי ירד יהוה לעיני כל-העם על-הר סיני.
שמת	יט	12	והגבלת את-העם סביב לאמר השמרו לכם עלות בהר ונגע בקצהו כל-הנגע בהר מות יומת.
שמת	יט	13	לא-תגע בו יד כי-סקול יסקל או-ירה יירה אם-בהמה אם-איש לא יחיה במשך היבל המה יעלו בהר.
שמת	יט	14	וירד משה מן-ההר אל-העם ויקדש את-העם ויכבסו שמלתם.
שמת	יט	15	ויאמר אל-העם היו נכנים לשלשת ימים אל-תגשו אל-אשה.
שמת	יט	16	ויהי ביום השלישי בהית הבקר ויהי קלת וברקים וענן כבד על-ההר וקל שפר חזק מאד ויחרד כל-העם אשר במחנה.
שמת	יט	17	ויוצא משה את-העם לקראת האלהים מן-המחנה ויתיצבו בתחתית ההר.
שמת	יט	18	והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל-ההר מאד.
שמת	יט	19	ויהי קול השפר הולך וחזק מאד משה ידבר והאלהים יעננו בקול.
שמת	יט	20	וירד יהוה על-הר סיני אל-ראש ההר ויקרא יהוה למשה אל-ראש ההר ויעל משה.
שמת	יט	21	ויאמר יהוה אל-משה רד העד בעם פן-יהרסו אל-יהוה לראות ונפל ממנו רב.
שמת	יט	22	וגם הכהנים הנגשים אל-יהוה יתקדשו פן-יפרץ בהם יהוה.
שמת	יט	23	ויאמר משה אל-יהוה לא-יוכל העם לעלת אל-הר סיני כי-אתה העדתה בנו לאמר הגבל את-ההר וקדשתו.
שמת	יט	24	ויאמר אליו יהוה לך-רד ועלית אתה ואהרן עמך והכהנים והעם אל-יהרסו לעלת אל-יהוה פן-יפרץ-בם.
שמת	יט	25	וירד משה אל-העם ויאמר אלהם.</P>
שמת	כ	1	וידבר אלהים את כל-הדברים האלה לאמר.</P>
שמת	כ	2	אנכי יהוה אלהיך אשר הוצאתיך מארץ מצרים מבית עבדים: לא יהיה-לך אלהים אחרים על-פני.
שמת	כ	3	לא תעשה-לך פסל וכל-תמונה אשר בשמים ממעל ואשר בארץ מתחת ואשר במים מתחת לארץ.
שמת	כ	4	לא-תשתחוה להם ולא תעבדם כי אנכי יהוה אלהיך אל קנא פקד עון אבת על-בנים על-שלשים ועל-רבעים לשנאי.
שמת	כ	5	ועשה חסד לאלפים לאהבי ולשמרי מצותי.</P>
שמת	כ	6	לא תשא את-שם-יהוה אלהיך לשוא כי לא ינקה יהוה את אשר-ישא את-שמו לשוא.</P>
שמת	כ	7	זכור את-יום השבת לקדשו.
שמת	כ	8	ששת ימים תעבד ועשית כל-מלאכתך.
שמת	כ	9	ויום השביעי שבת ליהוה אלהיך לא-תעשה כל-מלאכה אתה ובנך-ובתך עבדך ואמתך ובהמתך וגרך אשר בשעריך.
שמת	כ	10	כי ששת-ימים עשה יהוה את-השמים ואת-הארץ את-הים ואת-כל-אשר-בם וינח ביום השביעי על-כן ברך יהוה את-יום השבת ויקדשהו.</P>
שמת	כ	11	כבד את-אביך ואת-אמך למען יארכון ימיך על האדמה אשר-יהוה אלהיך נתן לך.</P>
שמת	כ	12	לא תרצח. {ס} לא תנאף. {ס} לא תגנב. {ס} לא-תענה ברעך עד שקר.</P>
שמת	כ	13	לא תחמד בית רעך לא-תחמד אשת רעך ועבדו ואמתו ושורו וחמרו וכל אשר לרעך.</P>
שמת	כ	14	וכל-העם ראים את-הקולת ואת-הלפידם ואת קול השפר ואת-ההר עשן וירא העם וינעו ויעמדו מרחק.
שמת	כ	15	ויאמרו אל-משה דבר-אתה עמנו ונשמעה ואל-ידבר עמנו אלהים פן-נמות.
שמת	כ	16	ויאמר משה אל-העם אל-תיראו כי לבעבור נסות אתכם בא האלהים ובעבור תהיה יראתו על-פניכם לבלתי תחטאו.
שמת	כ	17	ויעמד העם מרחק ומשה נגש אל-הערפל אשר-שם האלהים.</P>
שמת	כ	18	ויאמר יהוה אל-משה כה תאמר אל-בני ישראל אתם ראיתם כי מן-השמים דברתי עמכם.
שמת	כ	19	לא תעשון אתי אלהי כסף ואלהי זהב לא תעשו לכם.
שמת	כ	20	מזבח אדמה תעשה-לי וזבחת עליו את-עלתיך ואת-שלמיך את-צאנך ואת-בקרך בכל-המקום אשר אזכיר את-שמי אבוא אליך וברכתיך.
שמת	כ	21	ואם-מזבח אבנים תעשה-לי לא-תבנה אתהן גזית כי חרבך הנפת עליה ותחללה.
שמת	כ	22	ולא-תעלה במעלת על-מזבחי אשר לא-תגלה ערותך עליו.</P>
שמת	כא	1	ואלה המשפטים אשר תשים לפניהם.
שמת	כא	2	כי תקנה עבד עברי שש שנים יעבד ובשבעת יצא לחפשי חנם.
שמת	כא	3	אם-בגפו יבא בגפו יצא אם-בעל אשה הוא ויצאה אשתו עמו.
שמת	כא	4	אם-אדניו יתן-לו אשה וילדה-לו בנים או בנות האשה וילדיה תהיה לאדניה והוא יצא בגפו.
שמת	כא	5	ואם-אמר יאמר העבד אהבתי את-אדני את-אשתי ואת-בני לא אצא חפשי.
שמת	כא	6	והגישו אדניו אל-האלהים והגישו אל-הדלת או אל-המזוזה ורצע אדניו את-אזנו במרצע ועבדו לעלם.</P>
שמת	כא	7	וכי-ימכר איש את-בתו לאמה לא תצא כצאת העבדים.
שמת	כא	8	אם-רעה בעיני אדניה אשר-לא יעדה והפדה לעם נכרי לא-ימשל למכרה בבגדו-בה.
שמת	כא	9	ואם-לבנו ייעדנה כמשפט הבנות יעשה-לה.
שמת	כא	10	אם-אחרת יקח-לו שארה כסותה וענתה לא יגרע.
שמת	כא	11	ואם-שלש-אלה לא יעשה לה ויצאה חנם אין כסף.</P>
שמת	כא	12	מכה איש ומת מות יומת.
שמת	כא	13	ואשר לא צדה והאלהים אנה לידו ושמתי לך מקום אשר ינוס שמה.</P>
שמת	כא	14	וכי-יזד איש על-רעהו להרגו בערמה מעם מזבחי תקחנו למות.</P>
שמת	כא	15	ומכה אביו ואמו מות יומת.</P>
שמת	כא	16	וגנב איש ומכרו ונמצא בידו מות יומת.</P>
שמת	כא	17	ומקלל אביו ואמו מות יומת.</P>
שמת	כא	18	וכי-יריבן אנשים והכה-איש את-רעהו באבן או באגרף ולא ימות ונפל למשכב.
שמת	כא	19	אם-יקום והתהלך בחוץ על-משענתו ונקה המכה רק שבתו יתן ורפא ירפא.</P>
שמת	כא	20	וכי-יכה איש את-עבדו או את-אמתו בשבט ומת תחת ידו נקם ינקם.
שמת	כא	21	אך אם-יום או יומים יעמד לא יקם כי כספו הוא.</P>
שמת	כא	22	וכי-ינצו אנשים ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפללים.
שמת	כא	23	ואם-אסון יהיה ונתתה נפש תחת נפש.
שמת	כא	24	עין תחת עין שן תחת שן יד תחת יד רגל תחת רגל.
שמת	כא	25	כויה תחת כויה פצע תחת פצע חבורה תחת חבורה.</P>
שמת	כא	26	וכי-יכה איש את-עין עבדו או-את-עין אמתו ושחתה לחפשי ישלחנו תחת עינו.
שמת	כא	27	ואם-שן עבדו או-שן אמתו יפיל לחפשי ישלחנו תחת שנו.</P>
שמת	כא	28	וכי-יגח שור את-איש או את-אשה ומת סקול יסקל השור ולא יאכל את-בשרו ובעל השור נקי.
שמת	כא	29	ואם שור נגח הוא מתמל שלשם והועד בבעליו ולא ישמרנו והמית איש או אשה השור יסקל וגם-בעליו יומת.
שמת	כא	30	אם-כפר יושת עליו ונתן פדין נפשו ככל אשר-יושת עליו.
שמת	כא	31	או-בן יגח או-בת יגח כמשפט הזה יעשה לו.
שמת	כא	32	אם-עבד יגח השור או אמה כסף שלשים שקלים יתן לאדניו והשור יסקל.</P>
שמת	כא	33	וכי-יפתח איש בור או כי-יכרה איש בר ולא יכסנו ונפל-שמה שור או חמור.
שמת	כא	34	בעל הבור ישלם כסף ישיב לבעליו והמת יהיה-לו.</P>
שמת	כא	35	וכי-יגף שור-איש את-שור רעהו ומת ומכרו את-השור החי וחצו את-כספו וגם את-המת יחצון.
שמת	כא	36	או נודע כי שור נגח הוא מתמול שלשם ולא ישמרנו בעליו שלם ישלם שור תחת השור והמת יהיה-לו.</P>
שמת	כא	37	כי יגנב-איש שור או-שה וטבחו או מכרו חמשה בקר ישלם תחת השור וארבע-צאן תחת השה.</P>
שמת	כב	1	אם-במחתרת ימצא הגנב והכה ומת אין לו דמים.
שמת	כב	2	אם-זרחה השמש עליו דמים לו שלם ישלם אם-אין לו ונמכר בגנבתו.
שמת	כב	3	אם-המצא תמצא בידו הגנבה משור עד-חמור עד-שה חיים שנים ישלם.</P>
שמת	כב	4	כי יבער-איש שדה או-כרם ושלח את-בעירה ובער בשדה אחר מיטב שדהו ומיטב כרמו ישלם.</P>
שמת	כב	5	כי-תצא אש ומצאה קצים ונאכל גדיש או הקמה או השדה שלם ישלם המבער את-הבערה.</P>
שמת	כב	6	כי-יתן איש אל-רעהו כסף או-כלים לשמר וגנב מבית האיש אם-ימצא הגנב ישלם שנים.
שמת	כב	7	אם-לא ימצא הגנב ונקרב בעל-הבית אל-האלהים אם-לא שלח ידו במלאכת רעהו.
שמת	כב	8	על-כל-דבר-פשע על-שור על-חמור על-שה על-שלמה על-כל-אבדה אשר יאמר כי-הוא זה עד האלהים יבא דבר-שניהם אשר ירשיען אלהים ישלם שנים לרעהו.</P>
שמת	כב	9	כי-יתן איש אל-רעהו חמור או-שור או-שה וכל-בהמה לשמר ומת או-נשבר או-נשבה אין ראה.
שמת	כב	10	שבעת יהוה תהיה בין שניהם אם-לא שלח ידו במלאכת רעהו ולקח בעליו ולא ישלם.
שמת	כב	11	ואם-גנב יגנב מעמו ישלם לבעליו.
שמת	כב	12	אם-טרף יטרף יבאהו עד הטרפה לא ישלם.</P>
שמת	כב	13	וכי-ישאל איש מעם רעהו ונשבר או-מת בעליו אין-עמו שלם ישלם.
שמת	כב	14	אם-בעליו עמו לא ישלם אם-שכיר הוא בא בשכרו.</P>
שמת	כב	15	וכי-יפתה איש בתולה אשר לא-ארשה ושכב עמה מהר ימהרנה לו לאשה.
שמת	כב	16	אם-מאן ימאן אביה לתתה לו כסף ישקל כמהר הבתולת.</P>
שמת	כב	17	מכשפה לא תחיה.
שמת	כב	18	כל-שכב עם-בהמה מות יומת.</P>
שמת	כב	19	זבח לאלהים יחרם בלתי ליהוה לבדו.
שמת	כב	20	וגר לא-תונה ולא תלחצנו כי-גרים הייתם בארץ מצרים.
שמת	כב	21	כל-אלמנה ויתום לא תענון.
שמת	כב	22	אם-ענה תענה אתו כי אם-צעק יצעק אלי שמע אשמע צעקתו.
שמת	כב	23	וחרה אפי והרגתי אתכם בחרב והיו נשיכם אלמנות ובניכם יתמים.</P>
שמת	כב	24	אם-כסף תלוה את-עמי את-העני עמך לא-תהיה לו כנשה לא-תשימון עליו נשך.
שמת	כב	25	אם-חבל תחבל שלמת רעך עד-בא השמש תשיבנו לו.
שמת	כב	26	כי הוא כסותה לבדה הוא שמלתו לערו במה ישכב והיה כי-יצעק אלי ושמעתי כי-חנון אני.</P>
שמת	כב	27	אלהים לא תקלל ונשיא בעמך לא תאר.
שמת	כב	28	מלאתך ודמעך לא תאחר בכור בניך תתן-לי.
שמת	כב	29	כן-תעשה לשרך לצאנך שבעת ימים יהיה עם-אמו ביום השמיני תתנו-לי.
שמת	כב	30	ואנשי-קדש תהיון לי ובשר בשדה טרפה לא תאכלו לכלב תשלכון אתו.</P>
שמת	כג	1	לא תשא שמע שוא אל-תשת ידך עם-רשע להית עד חמס.
שמת	כג	2	לא-תהיה אחרי-רבים לרעת ולא-תענה על-רב לנטת אחרי רבים להטת.
שמת	כג	3	ודל לא תהדר בריבו.</P>
שמת	כג	4	כי תפגע שור איבך או חמרו תעה השב תשיבנו לו.</P>
שמת	כג	5	כי-תראה חמור שנאך רבץ תחת משאו וחדלת מעזב לו עזב תעזב עמו.</P>
שמת	כג	6	לא תטה משפט אבינך בריבו.
שמת	כג	7	מדבר-שקר תרחק ונקי וצדיק אל-תהרג כי לא-אצדיק רשע.
שמת	כג	8	ושחד לא תקח כי השחד יעור פקחים ויסלף דברי צדיקים.
שמת	כג	9	וגר לא תלחץ ואתם ידעתם את-נפש הגר כי-גרים הייתם בארץ מצרים.
שמת	כג	10	ושש שנים תזרע את-ארצך ואספת את-תבואתה.
שמת	כג	11	והשביעת תשמטנה ונטשתה ואכלו אביני עמך ויתרם תאכל חית השדה כן-תעשה לכרמך לזיתך.
שמת	כג	12	ששת ימים תעשה מעשיך וביום השביעי תשבת למען ינוח שורך וחמרך וינפש בן-אמתך והגר.
שמת	כג	13	ובכל אשר-אמרתי אליכם תשמרו ושם אלהים אחרים לא תזכירו לא ישמע על-פיך.
שמת	כג	14	שלש רגלים תחג לי בשנה.
שמת	כג	15	את-חג המצות תשמר שבעת ימים תאכל מצות כאשר צויתך למועד חדש האביב כי-בו יצאת ממצרים ולא-יראו פני ריקם.
שמת	כג	16	וחג הקציר בכורי מעשיך אשר תזרע בשדה וחג האסף בצאת השנה באספך את-מעשיך מן-השדה.
שמת	כג	17	שלש פעמים בשנה יראה כל-זכורך אל-פני האדן יהוה.
שמת	כג	18	לא-תזבח על-חמץ דם-זבחי ולא-ילין חלב-חגי עד-בקר.
שמת	כג	19	ראשית בכורי אדמתך תביא בית יהוה אלהיך לא-תבשל גדי בחלב אמו.</P>
שמת	כג	20	הנה אנכי שלח מלאך לפניך לשמרך בדרך ולהביאך אל-המקום אשר הכנתי.
שמת	כג	21	השמר מפניו ושמע בקלו אל-תמר בו כי לא ישא לפשעכם כי שמי בקרבו.
שמת	כג	22	כי אם-שמוע תשמע בקלו ועשית כל אשר אדבר ואיבתי את-איביך וצרתי את-צרריך.
שמת	כג	23	כי-ילך מלאכי לפניך והביאך אל-האמרי והחתי והפרזי והכנעני החוי והיבוסי והכחדתיו.
שמת	כג	24	לא-תשתחוה לאלהיהם ולא תעבדם ולא תעשה כמעשיהם כי הרס תהרסם ושבר תשבר מצבתיהם.
שמת	כג	25	ועבדתם את יהוה אלהיכם וברך את-לחמך ואת-מימיך והסרתי מחלה מקרבך.</P>
שמת	כג	26	לא תהיה משכלה ועקרה בארצך את-מספר ימיך אמלא.
שמת	כג	27	את-אימתי אשלח לפניך והמתי את-כל-העם אשר תבא בהם ונתתי את-כל-איביך אליך ערף.
שמת	כג	28	ושלחתי את-הצרעה לפניך וגרשה את-החוי את-הכנעני ואת-החתי מלפניך.
שמת	כג	29	לא אגרשנו מפניך בשנה אחת פן-תהיה הארץ שממה ורבה עליך חית השדה.
שמת	כג	30	מעט מעט אגרשנו מפניך עד אשר תפרה ונחלת את-הארץ.
שמת	כג	31	ושתי את-גבלך מים-סוף ועד-ים פלשתים וממדבר עד-הנהר כי אתן בידכם את ישבי הארץ וגרשתמו מפניך.
שמת	כג	32	לא-תכרת להם ולאלהיהם ברית.
שמת	כג	33	לא ישבו בארצך פן-יחטיאו אתך לי כי תעבד את-אלהיהם כי-יהיה לך למוקש.</P>
שמת	כד	1	ואל-משה אמר עלה אל-יהוה אתה ואהרן נדב ואביהוא ושבעים מזקני ישראל והשתחויתם מרחק.
שמת	כד	2	ונגש משה לבדו אל-יהוה והם לא יגשו והעם לא יעלו עמו.
שמת	כד	3	ויבא משה ויספר לעם את כל-דברי יהוה ואת כל-המשפטים ויען כל-העם קול אחד ויאמרו כל-הדברים אשר-דבר יהוה נעשה.
שמת	כד	4	ויכתב משה את כל-דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל.
שמת	כד	5	וישלח את-נערי בני ישראל ויעלו עלת ויזבחו זבחים שלמים ליהוה פרים.
שמת	כד	6	ויקח משה חצי הדם וישם באגנת וחצי הדם זרק על-המזבח.
שמת	כד	7	ויקח ספר הברית ויקרא באזני העם ויאמרו כל אשר-דבר יהוה נעשה ונשמע.
שמת	כד	8	ויקח משה את-הדם ויזרק על-העם ויאמר הנה דם-הברית אשר כרת יהוה עמכם על כל-הדברים האלה.
שמת	כד	9	ויעל משה ואהרן נדב ואביהוא ושבעים מזקני ישראל.
שמת	כד	10	ויראו את אלהי ישראל ותחת רגליו כמעשה לבנת הספיר וכעצם השמים לטהר.
שמת	כד	11	ואל-אצילי בני ישראל לא שלח ידו ויחזו את-האלהים ויאכלו וישתו.</P>
שמת	כד	12	ויאמר יהוה אל-משה עלה אלי ההרה והיה-שם ואתנה לך את-לחת האבן והתורה והמצוה אשר כתבתי להורתם.
שמת	כד	13	ויקם משה ויהושע משרתו ויעל משה אל-הר האלהים.
שמת	כד	14	ואל-הזקנים אמר שבו-לנו בזה עד אשר-נשוב אליכם והנה אהרן וחור עמכם מי-בעל דברים יגש אלהם.
שמת	כד	15	ויעל משה אל-ההר ויכס הענן את-ההר.
שמת	כד	16	וישכן כבוד-יהוה על-הר סיני ויכסהו הענן ששת ימים ויקרא אל-משה ביום השביעי מתוך הענן.
שמת	כד	17	ומראה כבוד יהוה כאש אכלת בראש ההר לעיני בני ישראל.
שמת	כד	18	ויבא משה בתוך הענן ויעל אל-ההר ויהי משה בהר ארבעים יום וארבעים לילה.</P>
שמת	כה	1	וידבר יהוה אל-משה לאמר.
שמת	כה	2	דבר אל-בני ישראל ויקחו-לי תרומה מאת כל-איש אשר ידבנו לבו תקחו את-תרומתי.
שמת	כה	3	וזאת התרומה אשר תקחו מאתם זהב וכסף ונחשת.
שמת	כה	4	ותכלת וארגמן ותולעת שני ושש ועזים.
שמת	כה	5	וערת אילם מאדמים וערת תחשים ועצי שטים.
שמת	כה	6	שמן למאר בשמים לשמן המשחה ולקטרת הסמים.
שמת	כה	7	אבני-שהם ואבני מלאים לאפד ולחשן.
שמת	כה	8	ועשו לי מקדש ושכנתי בתוכם.
שמת	כה	9	ככל אשר אני מראה אותך את תבנית המשכן ואת תבנית כל-כליו וכן תעשו.</P>
שמת	כה	10	ועשו ארון עצי שטים אמתים וחצי ארכו ואמה וחצי רחבו ואמה וחצי קמתו.
שמת	כה	11	וצפית אתו זהב טהור מבית ומחוץ תצפנו ועשית עליו זר זהב סביב.
שמת	כה	12	ויצקת לו ארבע טבעת זהב ונתתה על ארבע פעמתיו ושתי טבעת על-צלעו האחת ושתי טבעת על-צלעו השנית.
שמת	כה	13	ועשית בדי עצי שטים וצפית אתם זהב.
שמת	כה	14	והבאת את-הבדים בטבעת על צלעת הארן לשאת את-הארן בהם.
שמת	כה	15	בטבעת הארן יהיו הבדים לא יסרו ממנו.
שמת	כה	16	ונתת אל-הארן את העדת אשר אתן אליך.
שמת	כה	17	ועשית כפרת זהב טהור אמתים וחצי ארכה ואמה וחצי רחבה.
שמת	כה	18	ועשית שנים כרבים זהב מקשה תעשה אתם משני קצות הכפרת.
שמת	כה	19	ועשה כרוב אחד מקצה מזה וכרוב-אחד מקצה מזה מן-הכפרת תעשו את-הכרבים על-שני קצותיו.
שמת	כה	20	והיו הכרבים פרשי כנפים למעלה סככים בכנפיהם על-הכפרת ופניהם איש אל-אחיו אל-הכפרת יהיו פני הכרבים.
שמת	כה	21	ונתת את-הכפרת על-הארן מלמעלה ואל-הארן תתן את-העדת אשר אתן אליך.
שמת	כה	22	ונועדתי לך שם ודברתי אתך מעל הכפרת מבין שני הכרבים אשר על-ארון העדת את כל-אשר אצוה אותך אל-בני ישראל.</P>
שמת	כה	23	ועשית שלחן עצי שטים אמתים ארכו ואמה רחבו ואמה וחצי קמתו.
שמת	כה	24	וצפית אתו זהב טהור ועשית לו זר זהב סביב.
שמת	כה	25	ועשית לו מסגרת טפח סביב ועשית זר-זהב למסגרתו סביב.
שמת	כה	26	ועשית לו ארבע טבעת זהב ונתת את-הטבעת על ארבע הפאת אשר לארבע רגליו.
שמת	כה	27	לעמת המסגרת תהיין הטבעת לבתים לבדים לשאת את-השלחן.
שמת	כה	28	ועשית את-הבדים עצי שטים וצפית אתם זהב ונשא-בם את-השלחן.
שמת	כה	29	ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם.
שמת	כה	30	ונתת על-השלחן לחם פנים לפני תמיד.</P>
שמת	כה	31	ועשית מנרת זהב טהור מקשה תיעשה המנורה ירכה וקנה גביעיה כפתריה ופרחיה ממנה יהיו.
שמת	כה	32	וששה קנים יצאים מצדיה שלשה קני מנרה מצדה האחד ושלשה קני מנרה מצדה השני.
שמת	כה	33	שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן-המנרה.
שמת	כה	34	ובמנרה ארבעה גבעים משקדים כפתריה ופרחיה.
שמת	כה	35	וכפתר תחת שני הקנים ממנה וכפתר תחת שני הקנים ממנה וכפתר תחת-שני הקנים ממנה לששת הקנים היצאים מן-המנרה.
שמת	כה	36	כפתריהם וקנתם ממנה יהיו כלה מקשה אחת זהב טהור.
שמת	כה	37	ועשית את-נרתיה שבעה והעלה את-נרתיה והאיר על-עבר פניה.
שמת	כה	38	ומלקחיה ומחתתיה זהב טהור.
שמת	כה	39	ככר זהב טהור יעשה אתה את כל-הכלים האלה.
שמת	כה	40	וראה ועשה בתבניתם אשר-אתה מראה בהר.</P>
שמת	כו	1	ואת-המשכן תעשה עשר יריעת שש משזר ותכלת וארגמן ותלעת שני כרבים מעשה חשב תעשה אתם.
שמת	כו	2	ארך היריעה האחת שמנה ועשרים באמה ורחב ארבע באמה היריעה האחת מדה אחת לכל-היריעת.
שמת	כו	3	חמש היריעת תהיין חברת אשה אל-אחתה וחמש יריעת חברת אשה אל-אחתה.
שמת	כו	4	ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית.
שמת	כו	5	חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית מקבילת הללאת אשה אל-אחתה.
שמת	כו	6	ועשית חמשים קרסי זהב וחברת את-היריעת אשה אל-אחתה בקרסים והיה המשכן אחד.
שמת	כו	7	ועשית יריעת עזים לאהל על-המשכן עשתי-עשרה יריעת תעשה אתם.
שמת	כו	8	ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת.
שמת	כו	9	וחברת את-חמש היריעת לבד ואת-שש היריעת לבד וכפלת את-היריעה הששית אל-מול פני האהל.
שמת	כו	10	ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית.
שמת	כו	11	ועשית קרסי נחשת חמשים והבאת את-הקרסים בללאת וחברת את-האהל והיה אחד.
שמת	כו	12	וסרח העדף ביריעת האהל חצי היריעה העדפת תסרח על אחרי המשכן.
שמת	כו	13	והאמה מזה והאמה מזה בעדף בארך יריעת האהל יהיה סרוח על-צדי המשכן מזה ומזה לכסתו.
שמת	כו	14	ועשית מכסה לאהל ערת אילם מאדמים ומכסה ערת תחשים מלמעלה.</P>
שמת	כו	15	ועשית את-הקרשים למשכן עצי שטים עמדים.
שמת	כו	16	עשר אמות ארך הקרש ואמה וחצי האמה רחב הקרש האחד.
שמת	כו	17	שתי ידות לקרש האחד משלבת אשה אל-אחתה כן תעשה לכל קרשי המשכן.
שמת	כו	18	ועשית את-הקרשים למשכן עשרים קרש לפאת נגבה תימנה.
שמת	כו	19	וארבעים אדני-כסף תעשה תחת עשרים הקרש שני אדנים תחת-הקרש האחד לשתי ידתיו ושני אדנים תחת-הקרש האחד לשתי ידתיו.
שמת	כו	20	ולצלע המשכן השנית לפאת צפון עשרים קרש.
שמת	כו	21	וארבעים אדניהם כסף שני אדנים תחת הקרש האחד ושני אדנים תחת הקרש האחד.
שמת	כו	22	ולירכתי המשכן ימה תעשה ששה קרשים.
שמת	כו	23	ושני קרשים תעשה למקצעת המשכן בירכתים.
שמת	כו	24	ויהיו תאמם מלמטה ויחדו יהיו תמים על-ראשו אל-הטבעת האחת כן יהיה לשניהם לשני המקצעת יהיו.
שמת	כו	25	והיו שמנה קרשים ואדניהם כסף ששה עשר אדנים שני אדנים תחת הקרש האחד ושני אדנים תחת הקרש האחד.
שמת	כו	26	ועשית בריחם עצי שטים חמשה לקרשי צלע-המשכן האחד.
שמת	כו	27	וחמשה בריחם לקרשי צלע-המשכן השנית וחמשה בריחם לקרשי צלע המשכן לירכתים ימה.
שמת	כו	28	והבריח התיכן בתוך הקרשים מברח מן-הקצה אל-הקצה.
שמת	כו	29	ואת-הקרשים תצפה זהב ואת-טבעתיהם תעשה זהב בתים לבריחם וצפית את-הבריחם זהב.
שמת	כו	30	והקמת את-המשכן כמשפטו אשר הראית בהר.</P>
שמת	כו	31	ועשית פרכת תכלת וארגמן ותולעת שני ושש משזר מעשה חשב יעשה אתה כרבים.
שמת	כו	32	ונתתה אתה על-ארבעה עמודי שטים מצפים זהב וויהם זהב על-ארבעה אדני-כסף.
שמת	כו	33	ונתתה את-הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים.
שמת	כו	34	ונתת את-הכפרת על ארון העדת בקדש הקדשים.
שמת	כו	35	ושמת את-השלחן מחוץ לפרכת ואת-המנרה נכח השלחן על צלע המשכן תימנה והשלחן תתן על-צלע צפון.
שמת	כו	36	ועשית מסך לפתח האהל תכלת וארגמן ותולעת שני ושש משזר מעשה רקם.
שמת	כו	37	ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת.</P>
שמת	כז	1	ועשית את-המזבח עצי שטים חמש אמות ארך וחמש אמות רחב רבוע יהיה המזבח ושלש אמות קמתו.
שמת	כז	2	ועשית קרנתיו על ארבע פנתיו ממנו תהיין קרנתיו וצפית אתו נחשת.
שמת	כז	3	ועשית סירתיו לדשנו ויעיו ומזרקתיו ומזלגתיו ומחתתיו לכל-כליו תעשה נחשת.
שמת	כז	4	ועשית לו מכבר מעשה רשת נחשת ועשית על-הרשת ארבע טבעת נחשת על ארבע קצותיו.
שמת	כז	5	ונתתה אתה תחת כרכב המזבח מלמטה והיתה הרשת עד חצי המזבח.
שמת	כז	6	ועשית בדים למזבח בדי עצי שטים וצפית אתם נחשת.
שמת	כז	7	והובא את-בדיו בטבעת והיו הבדים על-שתי צלעת המזבח בשאת אתו.
שמת	כז	8	נבוב לחת תעשה אתו כאשר הראה אתך בהר כן יעשו.</P>
שמת	כז	9	ועשית את חצר המשכן לפאת נגב-תימנה קלעים לחצר שש משזר מאה באמה ארך לפאה האחת.
שמת	כז	10	ועמדיו עשרים ואדניהם עשרים נחשת ווי העמדים וחשקיהם כסף.
שמת	כז	11	וכן לפאת צפון בארך קלעים מאה ארך ועמדו עשרים ואדניהם עשרים נחשת ווי העמדים וחשקיהם כסף.
שמת	כז	12	ורחב החצר לפאת-ים קלעים חמשים אמה עמדיהם עשרה ואדניהם עשרה.
שמת	כז	13	ורחב החצר לפאת קדמה מזרחה חמשים אמה.
שמת	כז	14	וחמש עשרה אמה קלעים לכתף עמדיהם שלשה ואדניהם שלשה.
שמת	כז	15	ולכתף השנית חמש עשרה קלעים עמדיהם שלשה ואדניהם שלשה.
שמת	כז	16	ולשער החצר מסך עשרים אמה תכלת וארגמן ותולעת שני ושש משזר מעשה רקם עמדיהם ארבעה ואדניהם ארבעה.
שמת	כז	17	כל-עמודי החצר סביב מחשקים כסף וויהם כסף ואדניהם נחשת.
שמת	כז	18	ארך החצר מאה באמה ורחב חמשים בחמשים וקמה חמש אמות שש משזר ואדניהם נחשת.
שמת	כז	19	לכל כלי המשכן בכל עבדתו וכל-יתדתיו וכל-יתדת החצר נחשת.</P>
שמת	כז	20	ואתה תצוה את-בני ישראל ויקחו אליך שמן זית זך כתית למאור להעלת נר תמיד.
שמת	כז	21	באהל מועד מחוץ לפרכת אשר על-העדת יערך אתו אהרן ובניו מערב עד-בקר לפני יהוה חקת עולם לדרתם מאת בני ישראל.</P>
שמת	כח	1	ואתה הקרב אליך את-אהרן אחיך ואת-בניו אתו מתוך בני ישראל לכהנו-לי אהרן נדב ואביהוא אלעזר ואיתמר בני אהרן.
שמת	כח	2	ועשית בגדי-קדש לאהרן אחיך לכבוד ולתפארת.
שמת	כח	3	ואתה תדבר אל-כל-חכמי-לב אשר מלאתיו רוח חכמה ועשו את-בגדי אהרן לקדשו לכהנו-לי.
שמת	כח	4	ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי-קדש לאהרן אחיך ולבניו לכהנו-לי.
שמת	כח	5	והם יקחו את-הזהב ואת-התכלת ואת-הארגמן ואת-תולעת השני ואת-השש.</P>
שמת	כח	6	ועשו את-האפד זהב תכלת וארגמן תולעת שני ושש משזר מעשה חשב.
שמת	כח	7	שתי כתפת חברת יהיה-לו אל-שני קצותיו וחבר.
שמת	כח	8	וחשב אפדתו אשר עליו כמעשהו ממנו יהיה זהב תכלת וארגמן ותולעת שני ושש משזר.
שמת	כח	9	ולקחת את-שתי אבני-שהם ופתחת עליהם שמות בני ישראל.
שמת	כח	10	ששה משמתם על האבן האחת ואת-שמות הששה הנותרים על-האבן השנית כתולדתם.
שמת	כח	11	מעשה חרש אבן פתוחי חתם תפתח את-שתי האבנים על-שמת בני ישראל מסבת משבצות זהב תעשה אתם.
שמת	כח	12	ושמת את-שתי האבנים על כתפת האפד אבני זכרן לבני ישראל ונשא אהרן את-שמותם לפני יהוה על-שתי כתפיו לזכרן.</P>
שמת	כח	13	ועשית משבצת זהב.
שמת	כח	14	ושתי שרשרת זהב טהור מגבלת תעשה אתם מעשה עבת ונתתה את-שרשרת העבתת על-המשבצת.</P>
שמת	כח	15	ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר תעשה אתו.
שמת	כח	16	רבוע יהיה כפול זרת ארכו וזרת רחבו.
שמת	כח	17	ומלאת בו מלאת אבן ארבעה טורים אבן טור אדם פטדה וברקת הטור האחד.
שמת	כח	18	והטור השני נפך ספיר ויהלם.
שמת	כח	19	והטור השלישי לשם שבו ואחלמה.
שמת	כח	20	והטור הרביעי תרשיש ושהם וישפה משבצים זהב יהיו במלואתם.
שמת	כח	21	והאבנים תהיין על-שמת בני-ישראל שתים עשרה על-שמתם פתוחי חותם איש על-שמו תהיין לשני עשר שבט.
שמת	כח	22	ועשית על-החשן שרשת גבלת מעשה עבת זהב טהור.
שמת	כח	23	ועשית על-החשן שתי טבעות זהב ונתת את-שתי הטבעות על-שני קצות החשן.
שמת	כח	24	ונתתה את-שתי עבתת הזהב על-שתי הטבעת אל-קצות החשן.
שמת	כח	25	ואת שתי קצות שתי העבתת תתן על-שתי המשבצות ונתתה על-כתפות האפד אל-מול פניו.
שמת	כח	26	ועשית שתי טבעות זהב ושמת אתם על-שני קצות החשן על-שפתו אשר אל-עבר האפוד ביתה.
שמת	כח	27	ועשית שתי טבעות זהב ונתתה אתם על-שתי כתפות האפוד מלמטה ממול פניו לעמת מחברתו ממעל לחשב האפוד.
שמת	כח	28	וירכסו את-החשן מטבעתו אל-טבעת האפוד בפתיל תכלת להיות על-חשב האפוד ולא-יזח החשן מעל האפוד.
שמת	כח	29	ונשא אהרן את-שמות בני-ישראל בחשן המשפט על-לבו בבאו אל-הקדש לזכרן לפני-יהוה תמיד.
שמת	כח	30	ונתת אל-חשן המשפט את-האורים ואת-התמים והיו על-לב אהרן בבאו לפני יהוה ונשא אהרן את-משפט בני-ישראל על-לבו לפני יהוה תמיד.</P>
שמת	כח	31	ועשית את-מעיל האפוד כליל תכלת.
שמת	כח	32	והיה פי-ראשו בתוכו שפה יהיה לפיו סביב מעשה ארג כפי תחרא יהיה-לו לא יקרע.
שמת	כח	33	ועשית על-שוליו רמני תכלת וארגמן ותולעת שני על-שוליו סביב ופעמני זהב בתוכם סביב.
שמת	כח	34	פעמן זהב ורמון פעמן זהב ורמון על-שולי המעיל סביב.
שמת	כח	35	והיה על-אהרן לשרת ונשמע קולו בבאו אל-הקדש לפני יהוה ובצאתו ולא ימות.</P>
שמת	כח	36	ועשית ציץ זהב טהור ופתחת עליו פתוחי חתם קדש ליהוה.
שמת	כח	37	ושמת אתו על-פתיל תכלת והיה על-המצנפת אל-מול פני-המצנפת יהיה.
שמת	כח	38	והיה על-מצח אהרן ונשא אהרן את-עון הקדשים אשר יקדישו בני ישראל לכל-מתנת קדשיהם והיה על-מצחו תמיד לרצון להם לפני יהוה.
שמת	כח	39	ושבצת הכתנת שש ועשית מצנפת שש ואבנט תעשה מעשה רקם.
שמת	כח	40	ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת.
שמת	כח	41	והלבשת אתם את-אהרן אחיך ואת-בניו אתו ומשחת אתם ומלאת את-ידם וקדשת אתם וכהנו לי.
שמת	כח	42	ועשה להם מכנסי-בד לכסות בשר ערוה ממתנים ועד-ירכים יהיו.
שמת	כח	43	והיו על-אהרן ועל-בניו בבאם אל-אהל מועד או בגשתם אל-המזבח לשרת בקדש ולא-ישאו עון ומתו חקת עולם לו ולזרעו אחריו.</P>
שמת	כט	1	וזה הדבר אשר-תעשה להם לקדש אתם לכהן לי לקח פר אחד בן-בקר ואילם שנים תמימם.
שמת	כט	2	ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם.
שמת	כט	3	ונתת אותם על-סל אחד והקרבת אתם בסל ואת-הפר ואת שני האילם.
שמת	כט	4	ואת-אהרן ואת-בניו תקריב אל-פתח אהל מועד ורחצת אתם במים.
שמת	כט	5	ולקחת את-הבגדים והלבשת את-אהרן את-הכתנת ואת מעיל האפד ואת-האפד ואת-החשן ואפדת לו בחשב האפד.
שמת	כט	6	ושמת המצנפת על-ראשו ונתת את-נזר הקדש על-המצנפת.
שמת	כט	7	ולקחת את-שמן המשחה ויצקת על-ראשו ומשחת אתו.
שמת	כט	8	ואת-בניו תקריב והלבשתם כתנת.
שמת	כט	9	וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד-אהרן ויד-בניו.
שמת	כט	10	והקרבת את-הפר לפני אהל מועד וסמך אהרן ובניו את-ידיהם על-ראש הפר.
שמת	כט	11	ושחטת את-הפר לפני יהוה פתח אהל מועד.
שמת	כט	12	ולקחת מדם הפר ונתתה על-קרנת המזבח באצבעך ואת-כל-הדם תשפך אל-יסוד המזבח.
שמת	כט	13	ולקחת את-כל-החלב המכסה את-הקרב ואת היתרת על-הכבד ואת שתי הכלית ואת-החלב אשר עליהן והקטרת המזבחה.
שמת	כט	14	ואת-בשר הפר ואת-ערו ואת-פרשו תשרף באש מחוץ למחנה חטאת הוא.
שמת	כט	15	ואת-האיל האחד תקח וסמכו אהרן ובניו את-ידיהם על-ראש האיל.
שמת	כט	16	ושחטת את-האיל ולקחת את-דמו וזרקת על-המזבח סביב.
שמת	כט	17	ואת-האיל תנתח לנתחיו ורחצת קרבו וכרעיו ונתת על-נתחיו ועל-ראשו.
שמת	כט	18	והקטרת את-כל-האיל המזבחה עלה הוא ליהוה ריח ניחוח אשה ליהוה הוא.
שמת	כט	19	ולקחת את האיל השני וסמך אהרן ובניו את-ידיהם על-ראש האיל.
שמת	כט	20	ושחטת את-האיל ולקחת מדמו ונתתה על-תנוך אזן אהרן ועל-תנוך אזן בניו הימנית ועל-בהן ידם הימנית ועל-בהן רגלם הימנית וזרקת את-הדם על-המזבח סביב.
שמת	כט	21	ולקחת מן-הדם אשר על-המזבח ומשמן המשחה והזית על-אהרן ועל-בגדיו ועל-בניו ועל-בגדי בניו אתו וקדש הוא ובגדיו ובניו ובגדי בניו אתו.
שמת	כט	22	ולקחת מן-האיל החלב והאליה ואת-החלב המכסה את-הקרב ואת יתרת הכבד ואת שתי הכלית ואת-החלב אשר עליהן ואת שוק הימין כי איל מלאים הוא.
שמת	כט	23	וככר לחם אחת וחלת לחם שמן אחת ורקיק אחד מסל המצות אשר לפני יהוה.
שמת	כט	24	ושמת הכל על כפי אהרן ועל כפי בניו והנפת אתם תנופה לפני יהוה.
שמת	כט	25	ולקחת אתם מידם והקטרת המזבחה על-העלה לריח ניחוח לפני יהוה אשה הוא ליהוה.
שמת	כט	26	ולקחת את-החזה מאיל המלאים אשר לאהרן והנפת אתו תנופה לפני יהוה והיה לך למנה.
שמת	כט	27	וקדשת את חזה התנופה ואת שוק התרומה אשר הונף ואשר הורם מאיל המלאים מאשר לאהרן ומאשר לבניו.
שמת	כט	28	והיה לאהרן ולבניו לחק-עולם מאת בני ישראל כי תרומה הוא ותרומה יהיה מאת בני-ישראל מזבחי שלמיהם תרומתם ליהוה.
שמת	כט	29	ובגדי הקדש אשר לאהרן יהיו לבניו אחריו למשחה בהם ולמלא-בם את-ידם.
שמת	כט	30	שבעת ימים ילבשם הכהן תחתיו מבניו אשר יבא אל-אהל מועד לשרת בקדש.
שמת	כט	31	ואת איל המלאים תקח ובשלת את-בשרו במקם קדש.
שמת	כט	32	ואכל אהרן ובניו את-בשר האיל ואת-הלחם אשר בסל פתח אהל מועד.
שמת	כט	33	ואכלו אתם אשר כפר בהם למלא את-ידם לקדש אתם וזר לא-יאכל כי-קדש הם.
שמת	כט	34	ואם-יותר מבשר המלאים ומן-הלחם עד-הבקר ושרפת את-הנותר באש לא יאכל כי-קדש הוא.
שמת	כט	35	ועשית לאהרן ולבניו ככה ככל אשר-צויתי אתכה שבעת ימים תמלא ידם.
שמת	כט	36	ופר חטאת תעשה ליום על-הכפרים וחטאת על-המזבח בכפרך עליו ומשחת אתו לקדשו.
שמת	כט	37	שבעת ימים תכפר על-המזבח וקדשת אתו והיה המזבח קדש קדשים כל-הנגע במזבח יקדש.</P>
שמת	כט	38	וזה אשר תעשה על-המזבח כבשים בני-שנה שנים ליום תמיד.
שמת	כט	39	את-הכבש האחד תעשה בבקר ואת הכבש השני תעשה בין הערבים.
שמת	כט	40	ועשרן סלת בלול בשמן כתית רבע ההין ונסך רביעת ההין יין לכבש האחד.
שמת	כט	41	ואת הכבש השני תעשה בין הערבים כמנחת הבקר וכנסכה תעשה-לה לריח ניחח אשה ליהוה.
שמת	כט	42	עלת תמיד לדרתיכם פתח אהל-מועד לפני יהוה אשר אועד לכם שמה לדבר אליך שם.
שמת	כט	43	ונעדתי שמה לבני ישראל ונקדש בכבדי.
שמת	כט	44	וקדשתי את-אהל מועד ואת-המזבח ואת-אהרן ואת-בניו אקדש לכהן לי.
שמת	כט	45	ושכנתי בתוך בני ישראל והייתי להם לאלהים.
שמת	כט	46	וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם.</P>
שמת	ל	1	ועשית מזבח מקטר קטרת עצי שטים תעשה אתו.
שמת	ל	2	אמה ארכו ואמה רחבו רבוע יהיה ואמתים קמתו ממנו קרנתיו.
שמת	ל	3	וצפית אתו זהב טהור את-גגו ואת-קירתיו סביב ואת-קרנתיו ועשית לו זר זהב סביב.
שמת	ל	4	ושתי טבעת זהב תעשה-לו מתחת לזרו על שתי צלעתיו תעשה על-שני צדיו והיה לבתים לבדים לשאת אתו בהמה.
שמת	ל	5	ועשית את-הבדים עצי שטים וצפית אתם זהב.
שמת	ל	6	ונתתה אתו לפני הפרכת אשר על-ארן העדת לפני הכפרת אשר על-העדת אשר אועד לך שמה.
שמת	ל	7	והקטיר עליו אהרן קטרת סמים בבקר בבקר בהיטיבו את-הנרת יקטירנה.
שמת	ל	8	ובהעלת אהרן את-הנרת בין הערבים יקטירנה קטרת תמיד לפני יהוה לדרתיכם.
שמת	ל	9	לא-תעלו עליו קטרת זרה ועלה ומנחה ונסך לא תסכו עליו.
שמת	ל	10	וכפר אהרן על-קרנתיו אחת בשנה מדם חטאת הכפרים אחת בשנה יכפר עליו לדרתיכם קדש-קדשים הוא ליהוה.</P>
שמת	ל	11	וידבר יהוה אל-משה לאמר.
שמת	ל	12	כי תשא את-ראש בני-ישראל לפקדיהם ונתנו איש כפר נפשו ליהוה בפקד אתם ולא-יהיה בהם נגף בפקד אתם.
שמת	ל	13	זה יתנו כל-העבר על-הפקדים מחצית השקל בשקל הקדש עשרים גרה השקל מחצית השקל תרומה ליהוה.
שמת	ל	14	כל העבר על-הפקדים מבן עשרים שנה ומעלה יתן תרומת יהוה.
שמת	ל	15	העשיר לא-ירבה והדל לא ימעיט ממחצית השקל לתת את-תרומת יהוה לכפר על-נפשתיכם.
שמת	ל	16	ולקחת את-כסף הכפרים מאת בני ישראל ונתת אתו על-עבדת אהל מועד והיה לבני ישראל לזכרון לפני יהוה לכפר על-נפשתיכם.</P>
שמת	ל	17	וידבר יהוה אל-משה לאמר.
שמת	ל	18	ועשית כיור נחשת וכנו נחשת לרחצה ונתת אתו בין-אהל מועד ובין המזבח ונתת שמה מים.
שמת	ל	19	ורחצו אהרן ובניו ממנו את-ידיהם ואת-רגליהם.
שמת	ל	20	בבאם אל-אהל מועד ירחצו-מים ולא ימתו או בגשתם אל-המזבח לשרת להקטיר אשה ליהוה.
שמת	ל	21	ורחצו ידיהם ורגליהם ולא ימתו והיתה להם חק-עולם לו ולזרעו לדרתם.</P>
שמת	ל	22	וידבר יהוה אל-משה לאמר.
שמת	ל	23	ואתה קח-לך בשמים ראש מר-דרור חמש מאות וקנמן-בשם מחציתו חמשים ומאתים וקנה-בשם חמשים ומאתים.
שמת	ל	24	וקדה חמש מאות בשקל הקדש ושמן זית הין.
שמת	ל	25	ועשית אתו שמן משחת-קדש רקח מרקחת מעשה רקח שמן משחת-קדש יהיה.
שמת	ל	26	ומשחת בו את-אהל מועד ואת ארון העדת.
שמת	ל	27	ואת-השלחן ואת-כל-כליו ואת-המנרה ואת-כליה ואת מזבח הקטרת.
שמת	ל	28	ואת-מזבח העלה ואת-כל-כליו ואת-הכיר ואת-כנו.
שמת	ל	29	וקדשת אתם והיו קדש קדשים כל-הנגע בהם יקדש.
שמת	ל	30	ואת-אהרן ואת-בניו תמשח וקדשת אתם לכהן לי.
שמת	ל	31	ואל-בני ישראל תדבר לאמר שמן משחת-קדש יהיה זה לי לדרתיכם.
שמת	ל	32	על-בשר אדם לא ייסך ובמתכנתו לא תעשו כמהו קדש הוא קדש יהיה לכם.
שמת	ל	33	איש אשר ירקח כמהו ואשר יתן ממנו על-זר ונכרת מעמיו.</P>
שמת	ל	34	ויאמר יהוה אל-משה קח-לך סמים נטף ושחלת וחלבנה סמים ולבנה זכה בד בבד יהיה.
שמת	ל	35	ועשית אתה קטרת רקח מעשה רוקח ממלח טהור קדש.
שמת	ל	36	ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם.
שמת	ל	37	והקטרת אשר תעשה במתכנתה לא תעשו לכם קדש תהיה לך ליהוה.
שמת	ל	38	איש אשר-יעשה כמוה להריח בה ונכרת מעמיו.</P>
שמת	לא	1	וידבר יהוה אל-משה לאמר.
שמת	לא	2	ראה קראתי בשם בצלאל בן-אורי בן-חור למטה יהודה.
שמת	לא	3	ואמלא אתו רוח אלהים בחכמה ובתבונה ובדעת ובכל-מלאכה.
שמת	לא	4	לחשב מחשבת לעשות בזהב ובכסף ובנחשת.
שמת	לא	5	ובחרשת אבן למלאת ובחרשת עץ לעשות בכל-מלאכה.
שמת	לא	6	ואני הנה נתתי אתו את אהליאב בן-אחיסמך למטה-דן ובלב כל-חכם-לב נתתי חכמה ועשו את כל-אשר צויתך.
שמת	לא	7	את אהל מועד ואת-הארן לעדת ואת-הכפרת אשר עליו ואת כל-כלי האהל.
שמת	לא	8	ואת-השלחן ואת-כליו ואת-המנרה הטהרה ואת-כל-כליה ואת מזבח הקטרת.
שמת	לא	9	ואת-מזבח העלה ואת-כל-כליו ואת-הכיור ואת-כנו.
שמת	לא	10	ואת בגדי השרד ואת-בגדי הקדש לאהרן הכהן ואת-בגדי בניו לכהן.
שמת	לא	11	ואת שמן המשחה ואת-קטרת הסמים לקדש ככל אשר-צויתך יעשו.</P>
שמת	לא	12	ויאמר יהוה אל-משה לאמר.
שמת	לא	13	ואתה דבר אל-בני ישראל לאמר אך את-שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם.
שמת	לא	14	ושמרתם את-השבת כי קדש הוא לכם מחלליה מות יומת כי כל-העשה בה מלאכה ונכרתה הנפש ההוא מקרב עמיה.
שמת	לא	15	ששת ימים יעשה מלאכה וביום השביעי שבת שבתון קדש ליהוה כל-העשה מלאכה ביום השבת מות יומת.
שמת	לא	16	ושמרו בני-ישראל את-השבת לעשות את-השבת לדרתם ברית עולם.
שמת	לא	17	ביני ובין בני ישראל אות הוא לעלם כי-ששת ימים עשה יהוה את-השמים ואת-הארץ וביום השביעי שבת וינפש.</P>
שמת	לא	18	ויתן אל-משה ככלתו לדבר אתו בהר סיני שני לחת העדת לחת אבן כתבים באצבע אלהים.</P>
שמת	לב	1	וירא העם כי-בשש משה לרדת מן-ההר ויקהל העם על-אהרן ויאמרו אליו קום עשה-לנו אלהים אשר ילכו לפנינו כי-זה משה האיש אשר העלנו מארץ מצרים לא ידענו מה-היה לו.
שמת	לב	2	ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי.
שמת	לב	3	ויתפרקו כל-העם את-נזמי הזהב אשר באזניהם ויביאו אל-אהרן.
שמת	לב	4	ויקח מידם ויצר אתו בחרט ויעשהו עגל מסכה ויאמרו אלה אלהיך ישראל אשר העלוך מארץ מצרים.
שמת	לב	5	וירא אהרן ויבן מזבח לפניו ויקרא אהרן ויאמר חג ליהוה מחר.
שמת	לב	6	וישכימו ממחרת ויעלו עלת ויגשו שלמים וישב העם לאכל ושתו ויקמו לצחק.</P>
שמת	לב	7	וידבר יהוה אל-משה לך-רד כי שחת עמך אשר העלית מארץ מצרים.
שמת	לב	8	סרו מהר מן-הדרך אשר צויתם עשו להם עגל מסכה וישתחוו-לו ויזבחו-לו ויאמרו אלה אלהיך ישראל אשר העלוך מארץ מצרים.
שמת	לב	9	ויאמר יהוה אל-משה ראיתי את-העם הזה והנה עם-קשה-ערף הוא.
שמת	לב	10	ועתה הניחה לי ויחר-אפי בהם ואכלם ואעשה אותך לגוי גדול.
שמת	לב	11	ויחל משה את-פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה.
שמת	לב	12	למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על-הרעה לעמך.
שמת	לב	13	זכר לאברהם ליצחק ולישראל עבדיך אשר נשבעת להם בך ותדבר אלהם ארבה את-זרעכם ככוכבי השמים וכל-הארץ הזאת אשר אמרתי אתן לזרעכם ונחלו לעלם.
שמת	לב	14	וינחם יהוה על-הרעה אשר דבר לעשות לעמו.</P>
שמת	לב	15	ויפן וירד משה מן-ההר ושני לחת העדת בידו לחת כתבים משני עבריהם מזה ומזה הם כתבים.
שמת	לב	16	והלחת מעשה אלהים המה והמכתב מכתב אלהים הוא חרות על-הלחת.
שמת	לב	17	וישמע יהושע את-קול העם ברעה ויאמר אל-משה קול מלחמה במחנה.
שמת	לב	18	ויאמר אין קול ענות גבורה ואין קול ענות חלושה קול ענות אנכי שמע.
שמת	לב	19	ויהי כאשר קרב אל-המחנה וירא את-העגל ומחלת ויחר-אף משה וישלך מידו את-הלחת וישבר אתם תחת ההר.
שמת	לב	20	ויקח את-העגל אשר עשו וישרף באש ויטחן עד אשר-דק ויזר על-פני המים וישק את-בני ישראל.
שמת	לב	21	ויאמר משה אל-אהרן מה-עשה לך העם הזה כי-הבאת עליו חטאה גדלה.
שמת	לב	22	ויאמר אהרן אל-יחר אף אדני אתה ידעת את-העם כי ברע הוא.
שמת	לב	23	ויאמרו לי עשה-לנו אלהים אשר ילכו לפנינו כי-זה משה האיש אשר העלנו מארץ מצרים לא ידענו מה-היה לו.
שמת	לב	24	ואמר להם למי זהב התפרקו ויתנו-לי ואשלכהו באש ויצא העגל הזה.
שמת	לב	25	וירא משה את-העם כי פרע הוא כי-פרעה אהרן לשמצה בקמיהם.
שמת	לב	26	ויעמד משה בשער המחנה ויאמר מי ליהוה אלי ויאספו אליו כל-בני לוי.
שמת	לב	27	ויאמר להם כה-אמר יהוה אלהי ישראל שימו איש-חרבו על-ירכו עברו ושובו משער לשער במחנה והרגו איש-את-אחיו ואיש את-רעהו ואיש את-קרבו.
שמת	לב	28	ויעשו בני-לוי כדבר משה ויפל מן-העם ביום ההוא כשלשת אלפי איש.
שמת	לב	29	ויאמר משה מלאו ידכם היום ליהוה כי איש בבנו ובאחיו ולתת עליכם היום ברכה.
שמת	לב	30	ויהי ממחרת ויאמר משה אל-העם אתם חטאתם חטאה גדלה ועתה אעלה אל-יהוה אולי אכפרה בעד חטאתכם.
שמת	לב	31	וישב משה אל-יהוה ויאמר אנא חטא העם הזה חטאה גדלה ויעשו להם אלהי זהב.
שמת	לב	32	ועתה אם-תשא חטאתם ואם-אין מחני נא מספרך אשר כתבת.
שמת	לב	33	ויאמר יהוה אל-משה מי אשר חטא-לי אמחנו מספרי.
שמת	לב	34	ועתה לך נחה את-העם אל אשר-דברתי לך הנה מלאכי ילך לפניך וביום פקדי ופקדתי עלהם חטאתם.
שמת	לב	35	ויגף יהוה את-העם על אשר עשו את-העגל אשר עשה אהרן.</P>
שמת	לג	1	וידבר יהוה אל-משה לך עלה מזה אתה והעם אשר העלית מארץ מצרים אל-הארץ אשר נשבעתי לאברהם ליצחק וליעקב לאמר לזרעך אתננה.
שמת	לג	2	ושלחתי לפניך מלאך וגרשתי את-הכנעני האמרי והחתי והפרזי החוי והיבוסי.
שמת	לג	3	אל-ארץ זבת חלב ודבש כי לא אעלה בקרבך כי עם-קשה-ערף אתה פן-אכלך בדרך.
שמת	לג	4	וישמע העם את-הדבר הרע הזה ויתאבלו ולא-שתו איש עדיו עליו.
שמת	לג	5	ויאמר יהוה אל-משה אמר אל-בני-ישראל אתם עם-קשה-ערף רגע אחד אעלה בקרבך וכליתיך ועתה הורד עדיך מעליך ואדעה מה אעשה-לך.
שמת	לג	6	ויתנצלו בני-ישראל את-עדים מהר חורב.
שמת	לג	7	ומשה יקח את-האהל ונטה-לו מחוץ למחנה הרחק מן-המחנה וקרא לו אהל מועד והיה כל-מבקש יהוה יצא אל-אהל מועד אשר מחוץ למחנה.
שמת	לג	8	והיה כצאת משה אל-האהל יקומו כל-העם ונצבו איש פתח אהלו והביטו אחרי משה עד-באו האהלה.
שמת	לג	9	והיה כבא משה האהלה ירד עמוד הענן ועמד פתח האהל ודבר עם-משה.
שמת	לג	10	וראה כל-העם את-עמוד הענן עמד פתח האהל וקם כל-העם והשתחוו איש פתח אהלו.
שמת	לג	11	ודבר יהוה אל-משה פנים אל-פנים כאשר ידבר איש אל-רעהו ושב אל-המחנה ומשרתו יהושע בן-נון נער לא ימיש מתוך האהל.</P>
שמת	לג	12	ויאמר משה אל-יהוה ראה אתה אמר אלי העל את-העם הזה ואתה לא הודעתני את אשר-תשלח עמי ואתה אמרת ידעתיך בשם וגם-מצאת חן בעיני.
שמת	לג	13	ועתה אם-נא מצאתי חן בעיניך הודעני נא את-דרכך ואדעך למען אמצא-חן בעיניך וראה כי עמך הגוי הזה.
שמת	לג	14	ויאמר פני ילכו והנחתי לך.
שמת	לג	15	ויאמר אליו אם-אין פניך הלכים אל-תעלנו מזה.
שמת	לג	16	ובמה יודע אפוא כי-מצאתי חן בעיניך אני ועמך הלוא בלכתך עמנו ונפלינו אני ועמך מכל-העם אשר על-פני האדמה.</P>
שמת	לג	17	ויאמר יהוה אל-משה גם את-הדבר הזה אשר דברת אעשה כי-מצאת חן בעיני ואדעך בשם.
שמת	לג	18	ויאמר הראני נא את-כבדך.
שמת	לג	19	ויאמר אני אעביר כל-טובי על-פניך וקראתי בשם יהוה לפניך וחנתי את-אשר אחן ורחמתי את-אשר ארחם.
שמת	לג	20	ויאמר לא תוכל לראת את-פני כי לא-יראני האדם וחי.
שמת	לג	21	ויאמר יהוה הנה מקום אתי ונצבת על-הצור.
שמת	לג	22	והיה בעבר כבדי ושמתיך בנקרת הצור ושכתי כפי עליך עד-עברי.
שמת	לג	23	והסרתי את-כפי וראית את-אחרי ופני לא יראו.</P>
שמת	לד	1	ויאמר יהוה אל-משה פסל-לך שני-לחת אבנים כראשנים וכתבתי על-הלחת את-הדברים אשר היו על-הלחת הראשנים אשר שברת.
שמת	לד	2	והיה נכון לבקר ועלית בבקר אל-הר סיני ונצבת לי שם על-ראש ההר.
שמת	לד	3	ואיש לא-יעלה עמך וגם-איש אל-ירא בכל-ההר גם-הצאן והבקר אל-ירעו אל-מול ההר ההוא.
שמת	לד	4	ויפסל שני-לחת אבנים כראשנים וישכם משה בבקר ויעל אל-הר סיני כאשר צוה יהוה אתו ויקח בידו שני לחת אבנים.
שמת	לד	5	וירד יהוה בענן ויתיצב עמו שם ויקרא בשם יהוה.
שמת	לד	6	ויעבר יהוה על-פניו ויקרא יהוה יהוה אל רחום וחנון ארך אפים ורב-חסד ואמת.
שמת	לד	7	נצר חסד לאלפים נשא עון ופשע וחטאה ונקה לא ינקה פקד עון אבות על-בנים ועל-בני בנים על-שלשים ועל-רבעים.
שמת	לד	8	וימהר משה ויקד ארצה וישתחו.
שמת	לד	9	ויאמר אם-נא מצאתי חן בעיניך אדני ילך-נא אדני בקרבנו כי עם-קשה-ערף הוא וסלחת לעוננו ולחטאתנו ונחלתנו.
שמת	לד	10	ויאמר הנה אנכי כרת ברית נגד כל-עמך אעשה נפלאת אשר לא-נבראו בכל-הארץ ובכל-הגוים וראה כל-העם אשר-אתה בקרבו את-מעשה יהוה כי-נורא הוא אשר אני עשה עמך.
שמת	לד	11	שמר-לך את אשר אנכי מצוך היום הנני גרש מפניך את-האמרי והכנעני והחתי והפרזי והחוי והיבוסי.
שמת	לד	12	השמר לך פן-תכרת ברית ליושב הארץ אשר אתה בא עליה פן-יהיה למוקש בקרבך.
שמת	לד	13	כי את-מזבחתם תתצון ואת-מצבתם תשברון ואת-אשריו תכרתון.
שמת	לד	14	כי לא תשתחוה לאל אחר כי יהוה קנא שמו אל קנא הוא.
שמת	לד	15	פן-תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו.
שמת	לד	16	ולקחת מבנתיו לבניך וזנו בנתיו אחרי אלהיהן והזנו את-בניך אחרי אלהיהן.
שמת	לד	17	אלהי מסכה לא תעשה-לך.
שמת	לד	18	את-חג המצות תשמר שבעת ימים תאכל מצות אשר צויתך למועד חדש האביב כי בחדש האביב יצאת ממצרים.
שמת	לד	19	כל-פטר רחם לי וכל-מקנך תזכר פטר שור ושה.
שמת	לד	20	ופטר חמור תפדה בשה ואם-לא תפדה וערפתו כל בכור בניך תפדה ולא-יראו פני ריקם.
שמת	לד	21	ששת ימים תעבד וביום השביעי תשבת בחריש ובקציר תשבת.
שמת	לד	22	וחג שבעת תעשה לך בכורי קציר חטים וחג האסיף תקופת השנה.
שמת	לד	23	שלש פעמים בשנה יראה כל-זכורך את-פני האדן יהוה אלהי ישראל.
שמת	לד	24	כי-אוריש גוים מפניך והרחבתי את-גבלך ולא-יחמד איש את-ארצך בעלתך לראות את-פני יהוה אלהיך שלש פעמים בשנה.
שמת	לד	25	לא-תשחט על-חמץ דם-זבחי ולא-ילין לבקר זבח חג הפסח.
שמת	לד	26	ראשית בכורי אדמתך תביא בית יהוה אלהיך לא-תבשל גדי בחלב אמו.</P>
שמת	לד	27	ויאמר יהוה אל-משה כתב-לך את-הדברים האלה כי על-פי הדברים האלה כרתי אתך ברית ואת-ישראל.
שמת	לד	28	ויהי-שם עם-יהוה ארבעים יום וארבעים לילה לחם לא אכל ומים לא שתה ויכתב על-הלחת את דברי הברית עשרת הדברים.
שמת	לד	29	ויהי ברדת משה מהר סיני ושני לחת העדת ביד-משה ברדתו מן-ההר ומשה לא-ידע כי קרן עור פניו בדברו אתו.
שמת	לד	30	וירא אהרן וכל-בני ישראל את-משה והנה קרן עור פניו וייראו מגשת אליו.
שמת	לד	31	ויקרא אלהם משה וישבו אליו אהרן וכל-הנשאים בעדה וידבר משה אלהם.
שמת	לד	32	ואחרי-כן נגשו כל-בני ישראל ויצום את כל-אשר דבר יהוה אתו בהר סיני.
שמת	לד	33	ויכל משה מדבר אתם ויתן על-פניו מסוה.
שמת	לד	34	ובבא משה לפני יהוה לדבר אתו יסיר את-המסוה עד-צאתו ויצא ודבר אל-בני ישראל את אשר יצוה.
שמת	לד	35	וראו בני-ישראל את-פני משה כי קרן עור פני משה והשיב משה את-המסוה על-פניו עד-באו לדבר אתו.</P>
שמת	לה	1	ויקהל משה את-כל-עדת בני ישראל ויאמר אלהם אלה הדברים אשר-צוה יהוה לעשת אתם.
שמת	לה	2	ששת ימים תעשה מלאכה וביום השביעי יהיה לכם קדש שבת שבתון ליהוה כל-העשה בו מלאכה יומת.
שמת	לה	3	לא-תבערו אש בכל משבתיכם ביום השבת.</P>
שמת	לה	4	ויאמר משה אל-כל-עדת בני-ישראל לאמר זה הדבר אשר-צוה יהוה לאמר.
שמת	לה	5	קחו מאתכם תרומה ליהוה כל נדיב לבו יביאה את תרומת יהוה זהב וכסף ונחשת.
שמת	לה	6	ותכלת וארגמן ותולעת שני ושש ועזים.
שמת	לה	7	וערת אילם מאדמים וערת תחשים ועצי שטים.
שמת	לה	8	ושמן למאור ובשמים לשמן המשחה ולקטרת הסמים.
שמת	לה	9	ואבני-שהם ואבני מלאים לאפוד ולחשן.
שמת	לה	10	וכל-חכם-לב בכם יבאו ויעשו את כל-אשר צוה יהוה.
שמת	לה	11	את-המשכן את-אהלו ואת-מכסהו את-קרסיו ואת-קרשיו את-בריחו את-עמדיו ואת-אדניו.
שמת	לה	12	את-הארן ואת-בדיו את-הכפרת ואת פרכת המסך.
שמת	לה	13	את-השלחן ואת-בדיו ואת-כל-כליו ואת לחם הפנים.
שמת	לה	14	ואת-מנרת המאור ואת-כליה ואת-נרתיה ואת שמן המאור.
שמת	לה	15	ואת-מזבח הקטרת ואת-בדיו ואת שמן המשחה ואת קטרת הסמים ואת-מסך הפתח לפתח המשכן.
שמת	לה	16	את מזבח העלה ואת-מכבר הנחשת אשר-לו את-בדיו ואת-כל-כליו את-הכיר ואת-כנו.
שמת	לה	17	את קלעי החצר את-עמדיו ואת-אדניה ואת מסך שער החצר.
שמת	לה	18	את-יתדת המשכן ואת-יתדת החצר ואת-מיתריהם.
שמת	לה	19	את-בגדי השרד לשרת בקדש את-בגדי הקדש לאהרן הכהן ואת-בגדי בניו לכהן.
שמת	לה	20	ויצאו כל-עדת בני-ישראל מלפני משה.
שמת	לה	21	ויבאו כל-איש אשר-נשאו לבו וכל אשר נדבה רוחו אתו הביאו את-תרומת יהוה למלאכת אהל מועד ולכל-עבדתו ולבגדי הקדש.
שמת	לה	22	ויבאו האנשים על-הנשים כל נדיב לב הביאו חח ונזם וטבעת וכומז כל-כלי זהב וכל-איש אשר הניף תנופת זהב ליהוה.
שמת	לה	23	וכל-איש אשר-נמצא אתו תכלת וארגמן ותולעת שני ושש ועזים וערת אילם מאדמים וערת תחשים הביאו.
שמת	לה	24	כל-מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל-מלאכת העבדה הביאו.
שמת	לה	25	וכל-אשה חכמת-לב בידיה טוו ויביאו מטוה את-התכלת ואת-הארגמן את-תולעת השני ואת-השש.
שמת	לה	26	וכל-הנשים אשר נשא לבן אתנה בחכמה טוו את-העזים.
שמת	לה	27	והנשאם הביאו את אבני השהם ואת אבני המלאים לאפוד ולחשן.
שמת	לה	28	ואת-הבשם ואת-השמן למאור ולשמן המשחה ולקטרת הסמים.
שמת	לה	29	כל-איש ואשה אשר נדב לבם אתם להביא לכל-המלאכה אשר צוה יהוה לעשות ביד-משה הביאו בני-ישראל נדבה ליהוה.</P>
שמת	לה	30	ויאמר משה אל-בני ישראל ראו קרא יהוה בשם בצלאל בן-אורי בן-חור למטה יהודה.
שמת	לה	31	וימלא אתו רוח אלהים בחכמה בתבונה ובדעת ובכל-מלאכה.
שמת	לה	32	ולחשב מחשבת לעשת בזהב ובכסף ובנחשת.
שמת	לה	33	ובחרשת אבן למלאת ובחרשת עץ לעשות בכל-מלאכת מחשבת.
שמת	לה	34	ולהורת נתן בלבו הוא ואהליאב בן-אחיסמך למטה-דן.
שמת	לה	35	מלא אתם חכמת-לב לעשות כל-מלאכת חרש וחשב ורקם בתכלת ובארגמן בתולעת השני ובשש וארג עשי כל-מלאכה וחשבי מחשבת.</P>
שמת	לו	1	ועשה בצלאל ואהליאב וכל איש חכם-לב אשר נתן יהוה חכמה ותבונה בהמה לדעת לעשת את-כל-מלאכת עבדת הקדש לכל אשר-צוה יהוה.
שמת	לו	2	ויקרא משה אל-בצלאל ואל-אהליאב ואל כל-איש חכם-לב אשר נתן יהוה חכמה בלבו כל אשר נשאו לבו לקרבה אל-המלאכה לעשת אתה.
שמת	לו	3	ויקחו מלפני משה את כל-התרומה אשר הביאו בני ישראל למלאכת עבדת הקדש לעשת אתה והם הביאו אליו עוד נדבה בבקר בבקר.
שמת	לו	4	ויבאו כל-החכמים העשים את כל-מלאכת הקדש איש-איש ממלאכתו אשר-המה עשים.
שמת	לו	5	ויאמרו אל-משה לאמר מרבים העם להביא מדי העבדה למלאכה אשר-צוה יהוה לעשת אתה.
שמת	לו	6	ויצו משה ויעבירו קול במחנה לאמר איש ואשה אל-יעשו-עוד מלאכה לתרומת הקדש ויכלא העם מהביא.
שמת	לו	7	והמלאכה היתה דים לכל-המלאכה לעשות אתה והותר.</P>
שמת	לו	8	ויעשו כל-חכם-לב בעשי המלאכה את-המשכן עשר יריעת שש משזר ותכלת וארגמן ותולעת שני כרבים מעשה חשב עשה אתם.
שמת	לו	9	ארך היריעה האחת שמנה ועשרים באמה ורחב ארבע באמה היריעה האחת מדה אחת לכל-היריעת.
שמת	לו	10	ויחבר את-חמש היריעת אחת אל-אחת וחמש יריעת חבר אחת אל-אחת.
שמת	לו	11	ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית.
שמת	לו	12	חמשים ללאת עשה ביריעה האחת וחמשים ללאת עשה בקצה היריעה אשר במחברת השנית מקבילת הללאת אחת אל-אחת.
שמת	לו	13	ויעש חמשים קרסי זהב ויחבר את-היריעת אחת אל-אחת בקרסים ויהי המשכן אחד.</P>
שמת	לו	14	ויעש יריעת עזים לאהל על-המשכן עשתי-עשרה יריעת עשה אתם.
שמת	לו	15	ארך היריעה האחת שלשים באמה וארבע אמות רחב היריעה האחת מדה אחת לעשתי עשרה יריעת.
שמת	לו	16	ויחבר את-חמש היריעת לבד ואת-שש היריעת לבד.
שמת	לו	17	ויעש ללאת חמשים על שפת היריעה הקיצנה במחברת וחמשים ללאת עשה על-שפת היריעה החברת השנית.
שמת	לו	18	ויעש קרסי נחשת חמשים לחבר את-האהל להית אחד.
שמת	לו	19	ויעש מכסה לאהל ערת אילם מאדמים ומכסה ערת תחשים מלמעלה.</P>
שמת	לו	20	ויעש את-הקרשים למשכן עצי שטים עמדים.
שמת	לו	21	עשר אמת ארך הקרש ואמה וחצי האמה רחב הקרש האחד.
שמת	לו	22	שתי ידת לקרש האחד משלבת אחת אל-אחת כן עשה לכל קרשי המשכן.
שמת	לו	23	ויעש את-הקרשים למשכן עשרים קרשים לפאת נגב תימנה.
שמת	לו	24	וארבעים אדני-כסף עשה תחת עשרים הקרשים שני אדנים תחת-הקרש האחד לשתי ידתיו ושני אדנים תחת-הקרש האחד לשתי ידתיו.
שמת	לו	25	ולצלע המשכן השנית לפאת צפון עשה עשרים קרשים.
שמת	לו	26	וארבעים אדניהם כסף שני אדנים תחת הקרש האחד ושני אדנים תחת הקרש האחד.
שמת	לו	27	ולירכתי המשכן ימה עשה ששה קרשים.
שמת	לו	28	ושני קרשים עשה למקצעת המשכן בירכתים.
שמת	לו	29	והיו תואמם מלמטה ויחדו יהיו תמים אל-ראשו אל-הטבעת האחת כן עשה לשניהם לשני המקצעת.
שמת	לו	30	והיו שמנה קרשים ואדניהם כסף ששה עשר אדנים שני אדנים שני אדנים תחת הקרש האחד.
שמת	לו	31	ויעש בריחי עצי שטים חמשה לקרשי צלע-המשכן האחת.
שמת	לו	32	וחמשה בריחם לקרשי צלע-המשכן השנית וחמשה בריחם לקרשי המשכן לירכתים ימה.
שמת	לו	33	ויעש את-הבריח התיכן לברח בתוך הקרשים מן-הקצה אל-הקצה.
שמת	לו	34	ואת-הקרשים צפה זהב ואת-טבעתם עשה זהב בתים לבריחם ויצף את-הבריחם זהב.
שמת	לו	35	ויעש את-הפרכת תכלת וארגמן ותולעת שני ושש משזר מעשה חשב עשה אתה כרבים.
שמת	לו	36	ויעש לה ארבעה עמודי שטים ויצפם זהב וויהם זהב ויצק להם ארבעה אדני-כסף.
שמת	לו	37	ויעש מסך לפתח האהל תכלת וארגמן ותולעת שני ושש משזר מעשה רקם.
שמת	לו	38	ואת-עמודיו חמשה ואת-וויהם וצפה ראשיהם וחשקיהם זהב ואדניהם חמשה נחשת.</P>
שמת	לז	1	ויעש בצלאל את-הארן עצי שטים אמתים וחצי ארכו ואמה וחצי רחבו ואמה וחצי קמתו.
שמת	לז	2	ויצפהו זהב טהור מבית ומחוץ ויעש לו זר זהב סביב.
שמת	לז	3	ויצק לו ארבע טבעת זהב על ארבע פעמתיו ושתי טבעת על-צלעו האחת ושתי טבעת על-צלעו השנית.
שמת	לז	4	ויעש בדי עצי שטים ויצף אתם זהב.
שמת	לז	5	ויבא את-הבדים בטבעת על צלעת הארן לשאת את-הארן.
שמת	לז	6	ויעש כפרת זהב טהור אמתים וחצי ארכה ואמה וחצי רחבה.
שמת	לז	7	ויעש שני כרבים זהב מקשה עשה אתם משני קצות הכפרת.
שמת	לז	8	כרוב-אחד מקצה מזה וכרוב-אחד מקצה מזה מן-הכפרת עשה את-הכרבים משני קצוותו.
שמת	לז	9	ויהיו הכרבים פרשי כנפים למעלה סככים בכנפיהם על-הכפרת ופניהם איש אל-אחיו אל-הכפרת היו פני הכרבים.</P>
שמת	לז	10	ויעש את-השלחן עצי שטים אמתים ארכו ואמה רחבו ואמה וחצי קמתו.
שמת	לז	11	ויצף אתו זהב טהור ויעש לו זר זהב סביב.
שמת	לז	12	ויעש לו מסגרת טפח סביב ויעש זר-זהב למסגרתו סביב.
שמת	לז	13	ויצק לו ארבע טבעת זהב ויתן את-הטבעת על ארבע הפאת אשר לארבע רגליו.
שמת	לז	14	לעמת המסגרת היו הטבעת בתים לבדים לשאת את-השלחן.
שמת	לז	15	ויעש את-הבדים עצי שטים ויצף אתם זהב לשאת את-השלחן.
שמת	לז	16	ויעש את-הכלים אשר על-השלחן את-קערתיו ואת-כפתיו ואת מנקיתיו ואת-הקשות אשר יסך בהן זהב טהור.</P>
שמת	לז	17	ויעש את-המנרה זהב טהור מקשה עשה את-המנרה ירכה וקנה גביעיה כפתריה ופרחיה ממנה היו.
שמת	לז	18	וששה קנים יצאים מצדיה שלשה קני מנרה מצדה האחד ושלשה קני מנרה מצדה השני.
שמת	לז	19	שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן-המנרה.
שמת	לז	20	ובמנרה ארבעה גבעים משקדים כפתריה ופרחיה.
שמת	לז	21	וכפתר תחת שני הקנים ממנה וכפתר תחת שני הקנים ממנה וכפתר תחת-שני הקנים ממנה לששת הקנים היצאים ממנה.
שמת	לז	22	כפתריהם וקנתם ממנה היו כלה מקשה אחת זהב טהור.
שמת	לז	23	ויעש את-נרתיה שבעה ומלקחיה ומחתתיה זהב טהור.
שמת	לז	24	ככר זהב טהור עשה אתה ואת כל-כליה.</P>
שמת	לז	25	ויעש את-מזבח הקטרת עצי שטים אמה ארכו ואמה רחבו רבוע ואמתים קמתו ממנו היו קרנתיו.
שמת	לז	26	ויצף אתו זהב טהור את-גגו ואת-קירתיו סביב ואת-קרנתיו ויעש לו זר זהב סביב.
שמת	לז	27	ושתי טבעת זהב עשה-לו מתחת לזרו על שתי צלעתיו על שני צדיו לבתים לבדים לשאת אתו בהם.
שמת	לז	28	ויעש את-הבדים עצי שטים ויצף אתם זהב.
שמת	לז	29	ויעש את-שמן המשחה קדש ואת-קטרת הסמים טהור מעשה רקח.</P>
שמת	לח	1	ויעש את-מזבח העלה עצי שטים חמש אמות ארכו וחמש-אמות רחבו רבוע ושלש אמות קמתו.
שמת	לח	2	ויעש קרנתיו על ארבע פנתיו ממנו היו קרנתיו ויצף אתו נחשת.
שמת	לח	3	ויעש את-כל-כלי המזבח את-הסירת ואת-היעים ואת-המזרקת את-המזלגת ואת-המחתת כל-כליו עשה נחשת.
שמת	לח	4	ויעש למזבח מכבר מעשה רשת נחשת תחת כרכבו מלמטה עד-חציו.
שמת	לח	5	ויצק ארבע טבעת בארבע הקצות למכבר הנחשת בתים לבדים.
שמת	לח	6	ויעש את-הבדים עצי שטים ויצף אתם נחשת.
שמת	לח	7	ויבא את-הבדים בטבעת על צלעת המזבח לשאת אתו בהם נבוב לחת עשה אתו.</P>
שמת	לח	8	ויעש את הכיור נחשת ואת כנו נחשת במראת הצבאת אשר צבאו פתח אהל מועד.</P>
שמת	לח	9	ויעש את-החצר לפאת נגב תימנה קלעי החצר שש משזר מאה באמה.
שמת	לח	10	עמודיהם עשרים ואדניהם עשרים נחשת ווי העמודים וחשקיהם כסף.
שמת	לח	11	ולפאת צפון מאה באמה עמודיהם עשרים ואדניהם עשרים נחשת ווי העמודים וחשקיהם כסף.
שמת	לח	12	ולפאת-ים קלעים חמשים באמה עמודיהם עשרה ואדניהם עשרה ווי העמדים וחשוקיהם כסף.
שמת	לח	13	ולפאת קדמה מזרחה חמשים אמה.
שמת	לח	14	קלעים חמש-עשרה אמה אל-הכתף עמודיהם שלשה ואדניהם שלשה.
שמת	לח	15	ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה.
שמת	לח	16	כל-קלעי החצר סביב שש משזר.
שמת	לח	17	והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר.
שמת	לח	18	ומסך שער החצר מעשה רקם תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר.
שמת	לח	19	ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף.
שמת	לח	20	וכל-היתדת למשכן ולחצר סביב נחשת.</P>
שמת	לח	21	אלה פקודי המשכן משכן העדת אשר פקד על-פי משה עבדת הלוים ביד איתמר בן-אהרן הכהן.
שמת	לח	22	ובצלאל בן-אורי בן-חור למטה יהודה עשה את כל-אשר-צוה יהוה את-משה.
שמת	לח	23	ואתו אהליאב בן-אחיסמך למטה-דן חרש וחשב ורקם בתכלת ובארגמן ובתולעת השני ובשש.</P>
שמת	לח	24	כל-הזהב העשוי למלאכה בכל מלאכת הקדש ויהי זהב התנופה תשע ועשרים ככר ושבע מאות ושלשים שקל בשקל הקדש.
שמת	לח	25	וכסף פקודי העדה מאת ככר ואלף ושבע מאות וחמשה ושבעים שקל בשקל הקדש.
שמת	לח	26	בקע לגלגלת מחצית השקל בשקל הקדש לכל העבר על-הפקדים מבן עשרים שנה ומעלה לשש-מאות אלף ושלשת אלפים וחמש מאות וחמשים.
שמת	לח	27	ויהי מאת ככר הכסף לצקת את אדני הקדש ואת אדני הפרכת מאת אדנים למאת הככר ככר לאדן.
שמת	לח	28	ואת-האלף ושבע המאות וחמשה ושבעים עשה ווים לעמודים וצפה ראשיהם וחשק אתם.
שמת	לח	29	ונחשת התנופה שבעים ככר ואלפים וארבע-מאות שקל.
שמת	לח	30	ויעש בה את-אדני פתח אהל מועד ואת מזבח הנחשת ואת-מכבר הנחשת אשר-לו ואת כל-כלי המזבח.
שמת	לח	31	ואת-אדני החצר סביב ואת-אדני שער החצר ואת כל-יתדת המשכן ואת-כל-יתדת החצר סביב.</P>
שמת	לט	1	ומן-התכלת והארגמן ותולעת השני עשו בגדי-שרד לשרת בקדש ויעשו את-בגדי הקדש אשר לאהרן כאשר צוה יהוה את-משה.</P>
שמת	לט	2	ויעש את-האפד זהב תכלת וארגמן ותולעת שני ושש משזר.
שמת	לט	3	וירקעו את-פחי הזהב וקצץ פתילם לעשות בתוך התכלת ובתוך הארגמן ובתוך תולעת השני ובתוך השש מעשה חשב.
שמת	לט	4	כתפת עשו-לו חברת על-שני קצוותו חבר.
שמת	לט	5	וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר כאשר צוה יהוה את-משה.</P>
שמת	לט	6	ויעשו את-אבני השהם מסבת משבצת זהב מפתחת פתוחי חותם על-שמות בני ישראל.
שמת	לט	7	וישם אתם על כתפת האפד אבני זכרון לבני ישראל כאשר צוה יהוה את-משה.</P>
שמת	לט	8	ויעש את-החשן מעשה חשב כמעשה אפד זהב תכלת וארגמן ותולעת שני ושש משזר.
שמת	לט	9	רבוע היה כפול עשו את-החשן זרת ארכו וזרת רחבו כפול.
שמת	לט	10	וימלאו-בו ארבעה טורי אבן טור אדם פטדה וברקת הטור האחד.
שמת	לט	11	והטור השני נפך ספיר ויהלם.
שמת	לט	12	והטור השלישי לשם שבו ואחלמה.
שמת	לט	13	והטור הרביעי תרשיש שהם וישפה מוסבת משבצת זהב במלאתם.
שמת	לט	14	והאבנים על-שמת בני-ישראל הנה שתים עשרה על-שמתם פתוחי חתם איש על-שמו לשנים עשר שבט.
שמת	לט	15	ויעשו על-החשן שרשרת גבלת מעשה עבת זהב טהור.
שמת	לט	16	ויעשו שתי משבצת זהב ושתי טבעת זהב ויתנו את-שתי הטבעת על-שני קצות החשן.
שמת	לט	17	ויתנו שתי העבתת הזהב על-שתי הטבעת על-קצות החשן.
שמת	לט	18	ואת שתי קצות שתי העבתת נתנו על-שתי המשבצת ויתנם על-כתפת האפד אל-מול פניו.
שמת	לט	19	ויעשו שתי טבעת זהב וישימו על-שני קצות החשן על-שפתו אשר אל-עבר האפד ביתה.
שמת	לט	20	ויעשו שתי טבעת זהב ויתנם על-שתי כתפת האפד מלמטה ממול פניו לעמת מחברתו ממעל לחשב האפד.
שמת	לט	21	וירכסו את-החשן מטבעתיו אל-טבעת האפד בפתיל תכלת להית על-חשב האפד ולא-יזח החשן מעל האפד כאשר צוה יהוה את-משה.</P>
שמת	לט	22	ויעש את-מעיל האפד מעשה ארג כליל תכלת.
שמת	לט	23	ופי-המעיל בתוכו כפי תחרא שפה לפיו סביב לא יקרע.
שמת	לט	24	ויעשו על-שולי המעיל רמוני תכלת וארגמן ותולעת שני משזר.
שמת	לט	25	ויעשו פעמני זהב טהור ויתנו את-הפעמנים בתוך הרמנים על-שולי המעיל סביב בתוך הרמנים.
שמת	לט	26	פעמן ורמן פעמן ורמן על-שולי המעיל סביב לשרת כאשר צוה יהוה את-משה.</P>
שמת	לט	27	ויעשו את-הכתנת שש מעשה ארג לאהרן ולבניו.
שמת	לט	28	ואת המצנפת שש ואת-פארי המגבעת שש ואת-מכנסי הבד שש משזר.
שמת	לט	29	ואת-האבנט שש משזר ותכלת וארגמן ותולעת שני מעשה רקם כאשר צוה יהוה את-משה.</P>
שמת	לט	30	ויעשו את-ציץ נזר-הקדש זהב טהור ויכתבו עליו מכתב פתוחי חותם קדש ליהוה.
שמת	לט	31	ויתנו עליו פתיל תכלת לתת על-המצנפת מלמעלה כאשר צוה יהוה את-משה.</P>
שמת	לט	32	ותכל כל-עבדת משכן אהל מועד ויעשו בני ישראל ככל אשר צוה יהוה את-משה כן עשו.</P>
שמת	לט	33	ויביאו את-המשכן אל-משה את-האהל ואת-כל-כליו קרסיו קרשיו בריחו ועמדיו ואדניו.
שמת	לט	34	ואת-מכסה עורת האילם המאדמים ואת-מכסה ערת התחשים ואת פרכת המסך.
שמת	לט	35	את-ארון העדת ואת-בדיו ואת הכפרת.
שמת	לט	36	את-השלחן את-כל-כליו ואת לחם הפנים.
שמת	לט	37	את-המנרה הטהרה את-נרתיה נרת המערכה ואת-כל-כליה ואת שמן המאור.
שמת	לט	38	ואת מזבח הזהב ואת שמן המשחה ואת קטרת הסמים ואת מסך פתח האהל.
שמת	לט	39	את מזבח הנחשת ואת-מכבר הנחשת אשר-לו את-בדיו ואת-כל-כליו את-הכיר ואת-כנו.
שמת	לט	40	את קלעי החצר את-עמדיה ואת-אדניה ואת-המסך לשער החצר את-מיתריו ויתדתיה ואת כל-כלי עבדת המשכן לאהל מועד.
שמת	לט	41	את-בגדי השרד לשרת בקדש את-בגדי הקדש לאהרן הכהן ואת-בגדי בניו לכהן.
שמת	לט	42	ככל אשר-צוה יהוה את-משה כן עשו בני ישראל את כל-העבדה.
שמת	לט	43	וירא משה את-כל-המלאכה והנה עשו אתה כאשר צוה יהוה כן עשו ויברך אתם משה.</P>
שמת	מ	1	וידבר יהוה אל-משה לאמר.
שמת	מ	2	ביום-החדש הראשון באחד לחדש תקים את-משכן אהל מועד.
שמת	מ	3	ושמת שם את ארון העדות וסכת על-הארן את-הפרכת.
שמת	מ	4	והבאת את-השלחן וערכת את-ערכו והבאת את-המנרה והעלית את-נרתיה.
שמת	מ	5	ונתתה את-מזבח הזהב לקטרת לפני ארון העדת ושמת את-מסך הפתח למשכן.
שמת	מ	6	ונתתה את מזבח העלה לפני פתח משכן אהל-מועד.
שמת	מ	7	ונתת את-הכיר בין-אהל מועד ובין המזבח ונתת שם מים.
שמת	מ	8	ושמת את-החצר סביב ונתת את-מסך שער החצר.
שמת	מ	9	ולקחת את-שמן המשחה ומשחת את-המשכן ואת-כל-אשר-בו וקדשת אתו ואת-כל-כליו והיה קדש.
שמת	מ	10	ומשחת את-מזבח העלה ואת-כל-כליו וקדשת את-המזבח והיה המזבח קדש קדשים.
שמת	מ	11	ומשחת את-הכיר ואת-כנו וקדשת אתו.
שמת	מ	12	והקרבת את-אהרן ואת-בניו אל-פתח אהל מועד ורחצת אתם במים.
שמת	מ	13	והלבשת את-אהרן את בגדי הקדש ומשחת אתו וקדשת אתו וכהן לי.
שמת	מ	14	ואת-בניו תקריב והלבשת אתם כתנת.
שמת	מ	15	ומשחת אתם כאשר משחת את-אביהם וכהנו לי והיתה להית להם משחתם לכהנת עולם לדרתם.
שמת	מ	16	ויעש משה ככל אשר צוה יהוה אתו כן עשה.</P>
שמת	מ	17	ויהי בחדש הראשון בשנה השנית באחד לחדש הוקם המשכן.
שמת	מ	18	ויקם משה את-המשכן ויתן את-אדניו וישם את-קרשיו ויתן את-בריחיו ויקם את-עמודיו.
שמת	מ	19	ויפרש את-האהל על-המשכן וישם את-מכסה האהל עליו מלמעלה כאשר צוה יהוה את-משה.</P>
שמת	מ	20	ויקח ויתן את-העדת אל-הארן וישם את-הבדים על-הארן ויתן את-הכפרת על-הארן מלמעלה.
שמת	מ	21	ויבא את-הארן אל-המשכן וישם את פרכת המסך ויסך על ארון העדות כאשר צוה יהוה את-משה.</P>
שמת	מ	22	ויתן את-השלחן באהל מועד על ירך המשכן צפנה מחוץ לפרכת.
שמת	מ	23	ויערך עליו ערך לחם לפני יהוה כאשר צוה יהוה את-משה.</P>
שמת	מ	24	וישם את-המנרה באהל מועד נכח השלחן על ירך המשכן נגבה.
שמת	מ	25	ויעל הנרת לפני יהוה כאשר צוה יהוה את-משה.</P>
שמת	מ	26	וישם את-מזבח הזהב באהל מועד לפני הפרכת.
שמת	מ	27	ויקטר עליו קטרת סמים כאשר צוה יהוה את-משה.</P>
שמת	מ	28	וישם את-מסך הפתח למשכן.
שמת	מ	29	ואת מזבח העלה שם פתח משכן אהל-מועד ויעל עליו את-העלה ואת-המנחה כאשר צוה יהוה את-משה.</P>
שמת	מ	30	וישם את-הכיר בין-אהל מועד ובין המזבח ויתן שמה מים לרחצה.
שמת	מ	31	ורחצו ממנו משה ואהרן ובניו את-ידיהם ואת-רגליהם.
שמת	מ	32	בבאם אל-אהל מועד ובקרבתם אל-המזבח ירחצו כאשר צוה יהוה את-משה.</P>
שמת	מ	33	ויקם את-החצר סביב למשכן ולמזבח ויתן את-מסך שער החצר ויכל משה את-המלאכה.</P>
שמת	מ	34	ויכס הענן את-אהל מועד וכבוד יהוה מלא את-המשכן.
שמת	מ	35	ולא-יכל משה לבוא אל-אהל מועד כי-שכן עליו הענן וכבוד יהוה מלא את-המשכן.
שמת	מ	36	ובהעלות הענן מעל המשכן יסעו בני ישראל בכל מסעיהם.
שמת	מ	37	ואם-לא יעלה הענן ולא יסעו עד-יום העלתו.
שמת	מ	38	כי ענן יהוה על-המשכן יומם ואש תהיה לילה בו לעיני כל-בית-ישראל בכל-מסעיהם.</P>
תהל	א	1	אשרי-האיש אשר לא הלך בעצת רשעים ובדרך חטאים לא עמד ובמושב לצים לא ישב.<BR>
תהל	א	2	כי אם בתורת יהוה חפצו ובתורתו יהגה יומם ולילה.<BR>
תהל	א	3	והיה כעץ שתול על-פלגי מים אשר פריו יתן בעתו ועלהו לא-יבול וכל אשר-יעשה יצליח.<BR>
תהל	א	4	לא-כן הרשעים כי אם-כמץ אשר-תדפנו רוח.<BR>
תהל	א	5	על-כן לא-יקמו רשעים במשפט וחטאים בעדת צדיקים.<BR>
תהל	א	6	כי-יודע יהוה דרך צדיקים ודרך רשעים תאבד.</P>
תהל	ב	1	למה רגשו גוים ולאמים יהגו-ריק.<BR>
תהל	ב	2	יתיצבו מלכי-ארץ ורוזנים נוסדו-יחד על-יהוה ועל-משיחו.<BR>
תהל	ב	3	ננתקה את-מוסרותימו ונשליכה ממנו עבתימו.<BR>
תהל	ב	4	יושב בשמים ישחק אדני ילעג-למו.<BR>
תהל	ב	5	אז ידבר אלימו באפו ובחרונו יבהלמו.<BR>
תהל	ב	6	ואני נסכתי מלכי על-ציון הר-קדשי.<BR>
תהל	ב	7	אספרה אל חק יהוה אמר אלי בני אתה אני היום ילדתיך.<BR>
תהל	ב	8	שאל ממני ואתנה גוים נחלתך ואחזתך אפסי-ארץ.<BR>
תהל	ב	9	תרעם בשבט ברזל ככלי יוצר תנפצם.<BR>
תהל	ב	10	ועתה מלכים השכילו הוסרו שפטי ארץ.<BR>
תהל	ב	11	עבדו את-יהוה ביראה וגילו ברעדה.<BR>
תהל	ב	12	נשקו-בר פן-יאנף ותאבדו דרך כי-יבער כמעט אפו אשרי כל-חוסי בו.</P>
תהל	ג	1	מזמור לדוד בברחו מפני אבשלום בנו.<BR>
תהל	ג	2	יהוה מה-רבו צרי רבים קמים עלי.<BR>
תהל	ג	3	רבים אמרים לנפשי אין ישועתה לו באלהים סלה.<BR>
תהל	ג	4	ואתה יהוה מגן בעדי כבודי ומרים ראשי.<BR>
תהל	ג	5	קולי אל-יהוה אקרא ויענני מהר קדשו סלה.<BR>
תהל	ג	6	אני שכבתי ואישנה הקיצותי כי יהוה יסמכני.<BR>
תהל	ג	7	לא-אירא מרבבות עם אשר סביב שתו עלי.<BR>
תהל	ג	8	קומה יהוה הושיעני אלהי כי-הכית את-כל-איבי לחי שני רשעים שברת.<BR>
תהל	ג	9	ליהוה הישועה על-עמך ברכתך סלה.</P>
תהל	ד	1	למנצח בנגינות מזמור לדוד.<BR>
תהל	ד	2	בקראי ענני אלהי צדקי בצר הרחבת לי חנני ושמע תפלתי.<BR>
תהל	ד	3	בני איש עד-מה כבודי לכלמה תאהבון ריק תבקשו כזב סלה.<BR>
תהל	ד	4	ודעו כי-הפלה יהוה חסיד לו יהוה ישמע בקראי אליו.<BR>
תהל	ד	5	רגזו ואל-תחטאו אמרו בלבבכם על-משכבכם ודמו סלה.<BR>
תהל	ד	6	זבחו זבחי-צדק ובטחו אל-יהוה.<BR>
תהל	ד	7	רבים אמרים מי-יראנו טוב נסה-עלינו אור פניך יהוה.<BR>
תהל	ד	8	נתתה שמחה בלבי מעת דגנם ותירושם רבו.<BR>
תהל	ד	9	בשלום יחדו אשכבה ואישן כי-אתה יהוה לבדד לבטח תושיבני.</P>
תהל	ה	1	למנצח אל-הנחילות מזמור לדוד.<BR>
תהל	ה	2	אמרי האזינה יהוה בינה הגיגי.<BR>
תהל	ה	3	הקשיבה לקול שועי מלכי ואלהי כי-אליך אתפלל.<BR>
תהל	ה	4	יהוה בקר תשמע קולי בקר אערך-לך ואצפה.<BR>
תהל	ה	5	כי לא אל-חפץ רשע אתה לא יגרך רע.<BR>
תהל	ה	6	לא-יתיצבו הוללים לנגד עיניך שנאת כל-פעלי און.<BR>
תהל	ה	7	תאבד דברי כזב איש-דמים ומרמה יתעב יהוה.<BR>
תהל	ה	8	ואני ברב חסדך אבוא ביתך אשתחוה אל-היכל-קדשך ביראתך.<BR>
תהל	ה	9	יהוה נחני בצדקתך למען שוררי הושר לפני דרכך.<BR>
תהל	ה	10	כי אין בפיהו נכונה קרבם הוות קבר-פתוח גרונם לשונם יחליקון.<BR>
תהל	ה	11	האשימם אלהים יפלו ממעצותיהם ברב פשעיהם הדיחמו כי-מרו בך.<BR>
תהל	ה	12	וישמחו כל-חוסי בך לעולם ירננו ותסך עלימו ויעלצו בך אהבי שמך.<BR>
תהל	ה	13	כי-אתה תברך צדיק יהוה כצנה רצון תעטרנו.</P>
תהל	ו	1	למנצח בנגינות על-השמינית מזמור לדוד.<BR>
תהל	ו	2	יהוה אל-באפך תוכיחני ואל-בחמתך תיסרני.<BR>
תהל	ו	3	חנני יהוה כי אמלל אני רפאני יהוה כי נבהלו עצמי.<BR>
תהל	ו	4	ונפשי נבהלה מאד ואת יהוה עד-מתי.<BR>
תהל	ו	5	שובה יהוה חלצה נפשי הושיעני למען חסדך.<BR>
תהל	ו	6	כי אין במות זכרך בשאול מי יודה-לך.<BR>
תהל	ו	7	יגעתי באנחתי אשחה בכל-לילה מטתי בדמעתי ערשי אמסה.<BR>
תהל	ו	8	עששה מכעס עיני עתקה בכל-צוררי.<BR>
תהל	ו	9	סורו ממני כל-פעלי און כי-שמע יהוה קול בכיי.<BR>
תהל	ו	10	שמע יהוה תחנתי יהוה תפלתי יקח.<BR>
תהל	ו	11	יבשו ויבהלו מאד כל-איבי ישבו יבשו רגע.</P>
תהל	ז	1	שגיון לדוד אשר-שר ליהוה על-דברי-כוש בן-ימיני.<BR>
תהל	ז	2	יהוה אלהי בך חסיתי הושיעני מכל-רדפי והצילני.<BR>
תהל	ז	3	פן-יטרף כאריה נפשי פרק ואין מציל.<BR>
תהל	ז	4	יהוה אלהי אם-עשיתי זאת אם-יש-עול בכפי.<BR>
תהל	ז	5	אם-גמלתי שולמי רע ואחלצה צוררי ריקם.<BR>
תהל	ז	6	ירדף אויב נפשי וישג וירמס לארץ חיי וכבודי לעפר ישכן סלה.<BR>
תהל	ז	7	קומה יהוה באפך הנשא בעברות צוררי ועורה אלי משפט צוית.<BR>
תהל	ז	8	ועדת לאמים תסובבך ועליה למרום שובה.<BR>
תהל	ז	9	יהוה ידין עמים שפטני יהוה כצדקי וכתמי עלי.<BR>
תהל	ז	10	יגמר-נא רע רשעים ותכונן צדיק ובחן לבות וכליות אלהים צדיק.<BR>
תהל	ז	11	מגני על-אלהים מושיע ישרי-לב.<BR>
תהל	ז	12	אלהים שופט צדיק ואל זעם בכל-יום.<BR>
תהל	ז	13	אם-לא ישוב חרבו ילטוש קשתו דרך ויכוננה.<BR>
תהל	ז	14	ולו הכין כלי-מות חציו לדלקים יפעל.<BR>
תהל	ז	15	הנה יחבל-און והרה עמל וילד שקר.<BR>
תהל	ז	16	בור כרה ויחפרהו ויפל בשחת יפעל.<BR>
תהל	ז	17	ישוב עמלו בראשו ועל קדקדו חמסו ירד.<BR>
תהל	ז	18	אודה יהוה כצדקו ואזמרה שם-יהוה עליון.</P>
תהל	ח	1	למנצח על-הגתית מזמור לדוד.<BR>
תהל	ח	2	יהוה אדנינו מה-אדיר שמך בכל-הארץ אשר תנה הודך על-השמים.<BR>
תהל	ח	3	מפי עוללים וינקים יסדת עז למען צורריך להשבית אויב ומתנקם.<BR>
תהל	ח	4	כי-אראה שמיך מעשי אצבעתיך ירח וכוכבים אשר כוננתה.<BR>
תהל	ח	5	מה-אנוש כי-תזכרנו ובן-אדם כי תפקדנו.<BR>
תהל	ח	6	ותחסרהו מעט מאלהים וכבוד והדר תעטרהו.<BR>
תהל	ח	7	תמשילהו במעשי ידיך כל שתה תחת-רגליו.<BR>
תהל	ח	8	צנה ואלפים כלם וגם בהמות שדי.<BR>
תהל	ח	9	צפור שמים ודגי הים עבר ארחות ימים.<BR>
תהל	ח	10	יהוה אדנינו מה-אדיר שמך בכל-הארץ.</P>
תהל	ט	1	למנצח עלמות לבן מזמור לדוד.<BR>
תהל	ט	2	אודה יהוה בכל-לבי אספרה כל-נפלאותיך.<BR>
תהל	ט	3	אשמחה ואעלצה בך אזמרה שמך עליון.<BR>
תהל	ט	4	בשוב-אויבי אחור יכשלו ויאבדו מפניך.<BR>
תהל	ט	5	כי-עשית משפטי ודיני ישבת לכסא שופט צדק.<BR>
תהל	ט	6	גערת גוים אבדת רשע שמם מחית לעולם ועד.<BR>
תהל	ט	7	האויב תמו חרבות לנצח וערים נתשת אבד זכרם המה.<BR>
תהל	ט	8	ויהוה לעולם ישב כונן למשפט כסאו.<BR>
תהל	ט	9	והוא ישפט-תבל בצדק ידין לאמים במישרים.<BR>
תהל	ט	10	ויהי יהוה משגב לדך משגב לעתות בצרה.<BR>
תהל	ט	11	ויבטחו בך יודעי שמך כי לא-עזבת דרשיך יהוה.<BR>
תהל	ט	12	זמרו ליהוה ישב ציון הגידו בעמים עלילותיו.<BR>
תהל	ט	13	כי-דרש דמים אותם זכר לא-שכח צעקת עניים.<BR>
תהל	ט	14	חננני יהוה ראה עניי משנאי מרוממי משערי מות.<BR>
תהל	ט	15	למען אספרה כל-תהלתיך בשערי בת-ציון אגילה בישועתך.<BR>
תהל	ט	16	טבעו גוים בשחת עשו ברשת-זו טמנו נלכדה רגלם.<BR>
תהל	ט	17	נודע יהוה משפט עשה בפעל כפיו נוקש רשע הגיון סלה.<BR>
תהל	ט	18	ישובו רשעים לשאולה כל-גוים שכחי אלהים.<BR>
תהל	ט	19	כי לא לנצח ישכח אביון תקות ענוים תאבד לעד.<BR>
תהל	ט	20	קומה יהוה אל-יעז אנוש ישפטו גוים על-פניך.<BR>
תהל	ט	21	שיתה יהוה מורה להם ידעו גוים אנוש המה סלה.</P>
תהל	טו	1	מזמור לדוד יהוה מי-יגור באהלך מי-ישכן בהר קדשך.<BR>
תהל	טו	2	הולך תמים ופעל צדק ודבר אמת בלבבו.<BR>
תהל	טו	3	לא-רגל על-לשנו לא-עשה לרעהו רעה וחרפה לא-נשא על-קרבו.<BR>
תהל	טו	4	נבזה בעיניו נמאס ואת-יראי יהוה יכבד נשבע להרע ולא ימר.<BR>
תהל	טו	5	כספו לא-נתן בנשך ושחד על-נקי לא לקח עשה-אלה לא ימוט לעולם.</P>
תהל	טז	1	מכתם לדוד שמרני אל כי-חסיתי בך.<BR>
תהל	טז	2	אמרת ליהוה אדני אתה טובתי בל-עליך.<BR>
תהל	טז	3	לקדושים אשר-בארץ המה ואדירי כל-חפצי-בם.<BR>
תהל	טז	4	ירבו עצבותם אחר מהרו בל-אסיך נסכיהם מדם ובל-אשא את-שמותם על-שפתי.<BR>
תהל	טז	5	יהוה מנת-חלקי וכוסי אתה תומיך גורלי.<BR>
תהל	טז	6	חבלים נפלו-לי בנעמים אף-נחלת שפרה עלי.<BR>
תהל	טז	7	אברך את-יהוה אשר יעצני אף-לילות יסרוני כליותי.<BR>
תהל	טז	8	שויתי יהוה לנגדי תמיד כי מימיני בל-אמוט.<BR>
תהל	טז	9	לכן שמח לבי ויגל כבודי אף-בשרי ישכן לבטח.<BR>
תהל	טז	10	כי לא-תעזב נפשי לשאול לא-תתן חסידך לראות שחת.<BR>
תהל	טז	11	תודיעני ארח חיים שבע שמחות את-פניך נעמות בימינך נצח.</P>
תהל	י	1	למה יהוה תעמד ברחוק תעלים לעתות בצרה.<BR>
תהל	י	2	בגאות רשע ידלק עני יתפשו במזמות זו חשבו.<BR>
תהל	י	3	כי-הלל רשע על-תאות נפשו ובצע ברך נאץ יהוה.<BR>
תהל	י	4	רשע כגבה אפו בל-ידרש אין אלהים כל-מזמותיו.<BR>
תהל	י	5	יחילו דרכו בכל-עת מרום משפטיך מנגדו כל-צורריו יפיח בהם.<BR>
תהל	י	6	אמר בלבו בל-אמוט לדר ודר אשר לא-ברע.<BR>
תהל	י	7	אלה פיהו מלא ומרמות ותך תחת לשונו עמל ואון.<BR>
תהל	י	8	ישב במארב חצרים במסתרים יהרג נקי עיניו לחלכה יצפנו.<BR>
תהל	י	9	יארב במסתר כאריה בסכה יארב לחטוף עני יחטף עני במשכו ברשתו.<BR>
תהל	י	10	ודכה ישח ונפל בעצומיו חלכאים.<BR>
תהל	י	11	אמר בלבו שכח אל הסתיר פניו בל-ראה לנצח.<BR>
תהל	י	12	קומה יהוה אל נשא ידך אל-תשכח עניים.<BR>
תהל	י	13	על-מה נאץ רשע אלהים אמר בלבו לא תדרש.<BR>
תהל	י	14	ראתה כי-אתה עמל וכעס תביט לתת בידך עליך יעזב חלכה יתום אתה היית עוזר.<BR>
תהל	י	15	שבר זרוע רשע ורע תדרוש-רשעו בל-תמצא.<BR>
תהל	י	16	יהוה מלך עולם ועד אבדו גוים מארצו.<BR>
תהל	י	17	תאות ענוים שמעת יהוה תכין לבם תקשיב אזנך.<BR>
תהל	י	18	לשפט יתום ודך בל-יוסיף עוד לערץ אנוש מן-הארץ.</P>
תהל	יא	1	למנצח לדוד ביהוה חסיתי איך תאמרו לנפשי נודו הרכם צפור.<BR>
תהל	יא	2	כי הנה הרשעים ידרכון קשת כוננו חצם על-יתר לירות במו-אפל לישרי-לב.<BR>
תהל	יא	3	כי השתות יהרסון צדיק מה-פעל.<BR>
תהל	יא	4	יהוה בהיכל קדשו יהוה בשמים כסאו עיניו יחזו עפעפיו יבחנו בני אדם.<BR>
תהל	יא	5	יהוה צדיק יבחן ורשע ואהב חמס שנאה נפשו.<BR>
תהל	יא	6	ימטר על-רשעים פחים אש וגפרית ורוח זלעפות מנת כוסם.<BR>
תהל	יא	7	כי-צדיק יהוה צדקות אהב ישר יחזו פנימו.</P>
תהל	יב	1	למנצח על-השמינית מזמור לדוד.<BR>
תהל	יב	2	הושיעה יהוה כי-גמר חסיד כי-פסו אמונים מבני אדם.<BR>
תהל	יב	3	שוא ידברו איש את-רעהו שפת חלקות בלב ולב ידברו.<BR>
תהל	יב	4	יכרת יהוה כל-שפתי חלקות לשון מדברת גדלות.<BR>
תהל	יב	5	אשר אמרו ללשננו נגביר שפתינו אתנו מי אדון לנו.<BR>
תהל	יב	6	משד עניים מאנקת אביונים עתה אקום יאמר יהוה אשית בישע יפיח לו.<BR>
תהל	יב	7	אמרות יהוה אמרות טהרות כסף צרוף בעליל לארץ מזקק שבעתים.<BR>
תהל	יב	8	אתה-יהוה תשמרם תצרנו מן-הדור זו לעולם.<BR>
תהל	יב	9	סביב רשעים יתהלכון כרם זלות לבני אדם.</P>
תהל	יג	1	למנצח מזמור לדוד.<BR>
תהל	יג	2	עד-אנה יהוה תשכחני נצח עד-אנה תסתיר את-פניך ממני.<BR>
תהל	יג	3	עד-אנה אשית עצות בנפשי יגון בלבבי יומם עד-אנה ירום איבי עלי.<BR>
תהל	יג	4	הביטה ענני יהוה אלהי האירה עיני פן-אישן המות.<BR>
תהל	יג	5	פן-יאמר איבי יכלתיו צרי יגילו כי אמוט.<BR>
תהל	יג	6	ואני בחסדך בטחתי יגל לבי בישועתך אשירה ליהוה כי גמל עלי.</P>
תהל	יד	1	למנצח לדוד אמר נבל בלבו אין אלהים השחיתו התעיבו עלילה אין עשה-טוב.<BR>
תהל	יד	2	יהוה משמים השקיף על-בני-אדם לראות היש משכיל דרש את-אלהים.<BR>
תהל	יד	3	הכל סר יחדו נאלחו אין עשה-טוב אין גם-אחד.<BR>
תהל	יד	4	הלא ידעו כל-פעלי און אכלי עמי אכלו לחם יהוה לא קראו.<BR>
תהל	יד	5	שם פחדו פחד כי-אלהים בדור צדיק.<BR>
תהל	יד	6	עצת-עני תבישו כי יהוה מחסהו.<BR>
תהל	יד	7	מי יתן מציון ישועת ישראל בשוב יהוה שבות עמו יגל יעקב ישמח ישראל.</P>
תהל	יז	1	תפלה לדוד שמעה יהוה צדק הקשיבה רנתי האזינה תפלתי בלא שפתי מרמה.<BR>
תהל	יז	2	מלפניך משפטי יצא עיניך תחזינה מישרים.<BR>
תהל	יז	3	בחנת לבי פקדת לילה צרפתני בל-תמצא זמתי בל-יעבר-פי.<BR>
תהל	יז	4	לפעלות אדם בדבר שפתיך אני שמרתי ארחות פריץ.<BR>
תהל	יז	5	תמך אשרי במעגלותיך בל-נמוטו פעמי.<BR>
תהל	יז	6	אני-קראתיך כי-תענני אל הט-אזנך לי שמע אמרתי.<BR>
תהל	יז	7	הפלה חסדיך מושיע חוסים ממתקוממים בימינך.<BR>
תהל	יז	8	שמרני כאישון בת-עין בצל כנפיך תסתירני.<BR>
תהל	יז	9	מפני רשעים זו שדוני איבי בנפש יקיפו עלי.<BR>
תהל	יז	10	חלבמו סגרו פימו דברו בגאות.<BR>
תהל	יז	11	אשרינו עתה סבבוני עיניהם ישיתו לנטות בארץ.<BR>
תהל	יז	12	דמינו כאריה יכסוף לטרוף וככפיר ישב במסתרים.<BR>
תהל	יז	13	קומה יהוה קדמה פניו הכריעהו פלטה נפשי מרשע חרבך.<BR>
תהל	יז	14	ממתים ידך יהוה ממתים מחלד חלקם בחיים וצפינך תמלא בטנם ישבעו בנים והניחו יתרם לעולליהם.<BR>
תהל	יז	15	אני בצדק אחזה פניך אשבעה בהקיץ תמונתך.</P>
תהל	יח	1	למנצח לעבד יהוה לדוד אשר דבר ליהוה את-דברי השירה הזאת ביום הציל-יהוה אותו מכף כל-איביו ומיד שאול.<BR>
תהל	יח	2	ויאמר ארחמך יהוה חזקי.<BR>
תהל	יח	3	יהוה סלעי ומצודתי ומפלטי אלי צורי אחסה-בו מגני וקרן-ישעי משגבי.<BR>
תהל	יח	4	מהלל אקרא יהוה ומן-איבי אושע.<BR>
תהל	יח	5	אפפוני חבלי-מות ונחלי בליעל יבעתוני.<BR>
תהל	יח	6	חבלי שאול סבבוני קדמוני מוקשי מות.<BR>
תהל	יח	7	בצר-לי אקרא יהוה ואל-אלהי אשוע ישמע מהיכלו קולי ושועתי לפניו תבוא באזניו.<BR>
תהל	יח	8	ותגעש ותרעש הארץ ומוסדי הרים ירגזו ויתגעשו כי-חרה לו.<BR>
תהל	יח	9	עלה עשן באפו ואש-מפיו תאכל גחלים בערו ממנו.<BR>
תהל	יח	10	ויט שמים וירד וערפל תחת רגליו.<BR>
תהל	יח	11	וירכב על-כרוב ויעף וידא על-כנפי-רוח.<BR>
תהל	יח	12	ישת חשך סתרו סביבותיו סכתו חשכת-מים עבי שחקים.<BR>
תהל	יח	13	מנגה נגדו עביו עברו ברד וגחלי-אש.<BR>
תהל	יח	14	וירעם בשמים יהוה ועליון יתן קלו ברד וגחלי-אש.<BR>
תהל	יח	15	וישלח חציו ויפיצם וברקים רב ויהמם.<BR>
תהל	יח	16	ויראו אפיקי מים ויגלו מוסדות תבל מגערתך יהוה מנשמת רוח אפך.<BR>
תהל	יח	17	ישלח ממרום יקחני ימשני ממים רבים.<BR>
תהל	יח	18	יצילני מאיבי עז ומשנאי כי-אמצו ממני.<BR>
תהל	יח	19	יקדמוני ביום-אידי ויהי-יהוה למשען לי.<BR>
תהל	יח	20	ויוציאני למרחב יחלצני כי חפץ בי.<BR>
תהל	יח	21	יגמלני יהוה כצדקי כבר ידי ישיב לי.<BR>
תהל	יח	22	כי-שמרתי דרכי יהוה ולא-רשעתי מאלהי.<BR>
תהל	יח	23	כי כל-משפטיו לנגדי וחקתיו לא-אסיר מני.<BR>
תהל	יח	24	ואהי תמים עמו ואשתמר מעוני.<BR>
תהל	יח	25	וישב-יהוה לי כצדקי כבר ידי לנגד עיניו.<BR>
תהל	יח	26	עם-חסיד תתחסד עם-גבר תמים תתמם.<BR>
תהל	יח	27	עם-נבר תתברר ועם-עקש תתפתל.<BR>
תהל	יח	28	כי-אתה עם-עני תושיע ועינים רמות תשפיל.<BR>
תהל	יח	29	כי-אתה תאיר נרי יהוה אלהי יגיה חשכי.<BR>
תהל	יח	30	כי-בך ארץ גדוד ובאלהי אדלג-שור.<BR>
תהל	יח	31	האל תמים דרכו אמרת-יהוה צרופה מגן הוא לכל החסים בו.<BR>
תהל	יח	32	כי מי אלוה מבלעדי יהוה ומי צור זולתי אלהינו.<BR>
תהל	יח	33	האל המאזרני חיל ויתן תמים דרכי.<BR>
תהל	יח	34	משוה רגלי כאילות ועל במתי יעמידני.<BR>
תהל	יח	35	מלמד ידי למלחמה ונחתה קשת-נחושה זרועתי.<BR>
תהל	יח	36	ותתן-לי מגן ישעך וימינך תסעדני וענותך תרבני.<BR>
תהל	יח	37	תרחיב צעדי תחתי ולא מעדו קרסלי.<BR>
תהל	יח	38	ארדוף אויבי ואשיגם ולא-אשוב עד-כלותם.<BR>
תהל	יח	39	אמחצם ולא-יכלו קום יפלו תחת רגלי.<BR>
תהל	יח	40	ותאזרני חיל למלחמה תכריע קמי תחתי.<BR>
תהל	יח	41	ואיבי נתתה לי ערף ומשנאי אצמיתם.<BR>
תהל	יח	42	ישועו ואין-מושיע על-יהוה ולא ענם.<BR>
תהל	יח	43	ואשחקם כעפר על-פני-רוח כטיט חוצות אריקם.<BR>
תהל	יח	44	תפלטני מריבי עם תשימני לראש גוים עם לא-ידעתי יעבדוני.<BR>
תהל	יח	45	לשמע אזן ישמעו לי בני-נכר יכחשו-לי.<BR>
תהל	יח	46	בני-נכר יבלו ויחרגו ממסגרותיהם.<BR>
תהל	יח	47	חי-יהוה וברוך צורי וירום אלוהי ישעי.<BR>
תהל	יח	48	האל הנותן נקמות לי וידבר עמים תחתי.<BR>
תהל	יח	49	מפלטי מאיבי אף מן-קמי תרוממני מאיש חמס תצילני.<BR>
תהל	יח	50	על-כן אודך בגוים יהוה ולשמך אזמרה.<BR>
תהל	יח	51	מגדל ישועות מלכו ועשה חסד למשיחו לדוד ולזרעו עד-עולם.</P>
תהל	יט	1	למנצח מזמור לדוד.<BR>
תהל	יט	2	השמים מספרים כבוד-אל ומעשה ידיו מגיד הרקיע.<BR>
תהל	יט	3	יום ליום יביע אמר ולילה ללילה יחוה-דעת.<BR>
תהל	יט	4	אין-אמר ואין דברים בלי נשמע קולם.<BR>
תהל	יט	5	בכל-הארץ יצא קום ובקצה תבל מליהם לשמש שם-אהל בהם.<BR>
תהל	יט	6	והוא כחתן יצא מחפתו ישיש כגבור לרוץ ארח.<BR>
תהל	יט	7	מקצה השמים מוצאו ותקופתו על-קצותם ואין נסתר מחמתו.<BR>
תהל	יט	8	תורת יהוה תמימה משיבת נפש עדות יהוה נאמנה מחכימת פתי.<BR>
תהל	יט	9	פקודי יהוה ישרים משמחי-לב מצות יהוה ברה מאירת עינים.<BR>
תהל	יט	10	יראת יהוה טהורה עומדת לעד משפטי-יהוה אמת צדקו יחדו.<BR>
תהל	יט	11	הנחמדים מזהב ומפז רב ומתוקים מדבש ונפת צופים.<BR>
תהל	יט	12	גם-עבדך נזהר בהם בשמרם עקב רב.<BR>
תהל	יט	13	שגיאות מי-יבין מנסתרות נקני.<BR>
תהל	יט	14	גם מזדים חשך עבדך אל-ימשלו-בי אז איתם ונקיתי מפשע רב.<BR>
תהל	יט	15	יהיו לרצון אמרי-פי והגיון לבי לפניך יהוה צורי וגאלי.</P>
תהל	כ	1	למנצח מזמור לדוד.<BR>
תהל	כ	2	יענך יהוה ביום צרה ישגבך שם אלהי יעקב.<BR>
תהל	כ	3	ישלח-עזרך מקדש ומציון יסעדך.<BR>
תהל	כ	4	יזכר כל-מנחתך ועולתך ידשנה סלה.<BR>
תהל	כ	5	יתן-לך כלבבך וכל-עצתך ימלא.<BR>
תהל	כ	6	נרננה בישועתך ובשם-אלהינו נדגל ימלא יהוה כל-משאלותיך.<BR>
תהל	כ	7	עתה ידעתי כי הושיע יהוה משיחו יענהו משמי קדשו בגברות ישע ימינו.<BR>
תהל	כ	8	אלה ברכב ואלה בסוסים ואנחנו בשם-יהוה אלהינו נזכיר.<BR>
תהל	כ	9	המה כרעו ונפלו ואנחנו קמנו ונתעודד.<BR>
תהל	כ	10	יהוה הושיעה המלך יעננו ביום-קראנו.</P>
תהל	כא	1	למנצח מזמור לדוד.<BR>
תהל	כא	2	יהוה בעזך ישמח-מלך ובישועתך מה-יגיל מאד.<BR>
תהל	כא	3	תאות לבו נתתה לו וארשת שפתיו בל-מנעת סלה.<BR>
תהל	כא	4	כי-תקדמנו ברכות טוב תשית לראשו עטרת פז.<BR>
תהל	כא	5	חיים שאל ממך נתתה לו ארך ימים עולם ועד.<BR>
תהל	כא	6	גדול כבודו בישועתך הוד והדר תשוה עליו.<BR>
תהל	כא	7	כי-תשיתהו ברכות לעד תחדהו בשמחה את-פניך.<BR>
תהל	כא	8	כי-המלך בטח ביהוה ובחסד עליון בל-ימוט.<BR>
תהל	כא	9	תמצא ידך לכל-איביך ימינך תמצא שנאיך.<BR>
תהל	כא	10	תשיתמו כתנור אש לעת פניך יהוה באפו יבלעם ותאכלם אש.<BR>
תהל	כא	11	פרימו מארץ תאבד וזרעם מבני אדם.<BR>
תהל	כא	12	כי-נטו עליך רעה חשבו מזמה בל-יוכלו.<BR>
תהל	כא	13	כי תשיתמו שכם במיתריך תכונן על-פניהם.<BR>
תהל	כא	14	רומה יהוה בעזך נשירה ונזמרה גבורתך.</P>
תהל	כב	1	למנצח על-אילת השחר מזמור לדוד.<BR>
תהל	כב	2	אלי אלי למה עזבתני רחוק מישועתי דברי שאגתי.<BR>
תהל	כב	3	אלהי אקרא יומם ולא תענה ולילה ולא-דומיה לי.<BR>
תהל	כב	4	ואתה קדוש יושב תהלות ישראל.<BR>
תהל	כב	5	בך בטחו אבתינו בטחו ותפלטמו.<BR>
תהל	כב	6	אליך זעקו ונמלטו בך בטחו ולא-בושו.<BR>
תהל	כב	7	ואנכי תולעת ולא-איש חרפת אדם ובזוי עם.<BR>
תהל	כב	8	כל-ראי ילעגו לי יפטירו בשפה יניעו ראש.<BR>
תהל	כב	9	גל אל-יהוה יפלטהו יצילהו כי חפץ בו.<BR>
תהל	כב	10	כי-אתה גחי מבטן מבטיחי על-שדי אמי.<BR>
תהל	כב	11	עליך השלכתי מרחם מבטן אמי אלי אתה.<BR>
תהל	כב	12	אל-תרחק ממני כי-צרה קרובה כי-אין עוזר.<BR>
תהל	כב	13	סבבוני פרים רבים אבירי בשן כתרוני.<BR>
תהל	כב	14	פצו עלי פיהם אריה טרף ושאג.<BR>
תהל	כב	15	כמים נשפכתי והתפרדו כל-עצמותי היה לבי כדונג נמס בתוך מעי.<BR>
תהל	כב	16	יבש כחרש כחי ולשוני מדבק מלקוחי ולעפר-מות תשפתני.<BR>
תהל	כב	17	כי סבבוני כלבים עדת מרעים הקיפוני כארי ידי ורגלי.<BR>
תהל	כב	18	אספר כל-עצמותי המה יביטו יראו-בי.<BR>
תהל	כב	19	יחלקו בגדי להם ועל-לבושי יפילו גורל.<BR>
תהל	כב	20	ואתה יהוה אל-תרחק אילותי לעזרתי חושה.<BR>
תהל	כב	21	הצילה מחרב נפשי מיד-כלב יחידתי.<BR>
תהל	כב	22	הושיעני מפי אריה ומקרני רמים עניתני.<BR>
תהל	כב	23	אספרה שמך לאחי בתוך קהל אהללך.<BR>
תהל	כב	24	יראי יהוה הללוהו כל-זרע יעקב כבדוהו וגורו ממנו כל-זרע ישראל.<BR>
תהל	כב	25	כי לא-בזה ולא שקץ ענות עני ולא-הסתיר פניו ממנו ובשועו אליו שמע.<BR>
תהל	כב	26	מאתך תהלתי בקהל רב נדרי אשלם נגד יראיו.<BR>
תהל	כב	27	יאכלו ענוים וישבעו יהללו יהוה דרשיו יחי לבבכם לעד.<BR>
תהל	כב	28	יזכרו וישבו אל-יהוה כל-אפסי-ארץ וישתחוו לפניך כל-משפחות גוים.<BR>
תהל	כב	29	כי ליהוה המלוכה ומשל בגוים.<BR>
תהל	כב	30	אכלו וישתחוו כל-דשני-ארץ לפניו יכרעו כל-יורדי עפר ונפשו לא חיה.<BR>
תהל	כב	31	זרע יעבדנו יספר לאדני לדור.<BR>
תהל	כב	32	יבאו ויגידו צדקתו לעם נולד כי עשה.</P>
תהל	כג	1	מזמור לדוד יהוה רעי לא אחסר.<BR>
תהל	כג	2	בנאות דשא ירביצני על-מי מנחות ינהלני.<BR>
תהל	כג	3	נפשי ישובב ינחני במעגלי-צדק למען שמו.<BR>
תהל	כג	4	גם כי-אלך בגיא צלמות לא-אירא רע כי-אתה עמדי שבטך ומשענתך המה ינחמני.<BR>
תהל	כג	5	תערך לפני שלחן נגד צררי דשנת בשמן ראשי כוסי רויה.<BR>
תהל	כג	6	אך טוב וחסד ירדפוני כל-ימי חיי ושבתי בבית-יהוה לארך ימים.</P>
תהל	כד	1	לדוד מזמור ליהוה הארץ ומלואה תבל וישבי בה.<BR>
תהל	כד	2	כי-הוא על-ימים יסדה ועל-נהרות יכוננה.<BR>
תהל	כד	3	מי-יעלה בהר-יהוה ומי-יקום במקום קדשו.<BR>
תהל	כד	4	נקי כפים ובר-לבב אשר לא-נשא לשוא נפשי ולא נשבע למרמה.<BR>
תהל	כד	5	ישא ברכה מאת יהוה וצדקה מאלהי ישעו.<BR>
תהל	כד	6	זה דור דרשו מבקשי פניך יעקב סלה.<BR>
תהל	כד	7	שאו שערים ראשיכם והנשאו פתחי עולם ויבוא מלך הכבוד.<BR>
תהל	כד	8	מי זה מלך הכבוד יהוה עזוז וגבור יהוה גבור מלחמה.<BR>
תהל	כד	9	שאו שערים ראשיכם ושאו פתחי עולם ויבא מלך הכבוד.<BR>
תהל	כד	10	מי הוא זה מלך הכבוד יהוה צבאות הוא מלך הכבוד סלה.</P>
תהל	כה	1	לדוד אליך יהוה נפשי אשא.<BR>
תהל	כה	2	אלהי בך בטחתי אל-אבושה אל-יעלצו איבי לי.<BR>
תהל	כה	3	גם כל-קויך לא יבשו יבשו הבוגדים ריקם.<BR>
תהל	כה	4	דרכיך יהוה הודיעני ארחותיך למדני.<BR>
תהל	כה	5	הדריכני באמתך ולמדני כי-אתה אלהי ישעי אותך קויתי כל-היום.<BR>
תהל	כה	6	זכר-רחמיך יהוה וחסדיך כי מעולם המה.<BR>
תהל	כה	7	חטאות נעורי ופשעי אל-תזכר כחסדך זכר-לי-אתה למען טובך יהוה.<BR>
תהל	כה	8	טוב-וישר יהוה על-כן יורה חטאים בדרך.<BR>
תהל	כה	9	ידרך ענוים במשפט וילמד ענוים דרכו.<BR>
תהל	כה	10	כל-ארחות יהוה חסד ואמת לנצרי בריתו ועדתיו.<BR>
תהל	כה	11	למען-שמך יהוה וסלחת לעוני כי רב-הוא.<BR>
תהל	כה	12	מי-זה האיש ירא יהוה יורנו בדרך יבחר.<BR>
תהל	כה	13	נפשו בטוב תלין וזרעו יירש ארץ.<BR>
תהל	כה	14	סוד יהוה ליראיו ובריתו להודיעם.<BR>
תהל	כה	15	עיני תמיד אל-יהוה כי הוא-יוציא מרשת רגלי.<BR>
תהל	כה	16	פנה-אלי וחנני כי-יחיד ועני אני.<BR>
תהל	כה	17	צרות לבבי הרחיבו ממצוקותי הוציאני.<BR>
תהל	כה	18	ראה עניי ועמלי ושא לכל-חטאותי.<BR>
תהל	כה	19	ראה-אויבי כי-רבו ושנאת חמס שנאוני.<BR>
תהל	כה	20	שמרה נפשי והצילני אל-אבוש כי-חסיתי בך.<BR>
תהל	כה	21	תם-וישר יצרוני כי קויתיך.<BR>
תהל	כה	22	פדה אלהים את-ישראל מכל צרותיו.</P>
תהל	כו	1	לדוד שפטני יהוה כי-אני בתמי הלכתי וביהוה בטחתי לא אמעד.<BR>
תהל	כו	2	בחנני יהוה ונסני צרופה כליותי ולבי.<BR>
תהל	כו	3	כי-חסדך לנגד עיני והתהלכתי באמתך.<BR>
תהל	כו	4	לא-ישבתי עם-מתי-שוא ועם נעלמים לא אבוא.<BR>
תהל	כו	5	שנאתי קהל מרעים ועם-רשעים לא אשב.<BR>
תהל	כו	6	ארחץ בנקיון כפי ואסבבה את-מזבחך יהוה.<BR>
תהל	כו	7	לשמע בקול תודה ולספר כל-נפלאותיך.<BR>
תהל	כו	8	יהוה אהבתי מעון ביתך ומקום משכן כבודך.<BR>
תהל	כו	9	אל-תאסף עם-חטאים נפשי ועם-אנשי דמים חיי.<BR>
תהל	כו	10	אשר-בידיהם זמה וימינם מלאה שחד.<BR>
תהל	כו	11	ואני בתמי אלך פדני וחנני.<BR>
תהל	כו	12	רגלי עמדה במישור במקהלים אברך יהוה.</P>
תהל	כז	1	לדוד יהוה אורי וישעי ממי אירא יהוה מעוז-חיי ממי אפחד.<BR>
תהל	כז	2	בקרב עלי מרעים לאכל את-בשרי צרי ואיבי לי המה כשלו ונפלו.<BR>
תהל	כז	3	אם-תחנה עלי מחנה לא-יירא לבי אם-תקום עלי מלחמה בזאת אני בוטח.<BR>
תהל	כז	4	אחת שאלתי מאת-יהוה אותה אבקש שבתי בבית-יהוה כל-ימי חיי לחזות בנעם-יהוה ולבקר בהיכלו.<BR>
תהל	כז	5	כי יצפנני בסכה ביום רעה יסתרני בסתר אהלו בצור ירוממני.<BR>
תהל	כז	6	ועתה ירום ראשי על איבי סביבותי ואזבחה באהלו זבחי תרועה אשירה ואזמרה ליהוה.<BR>
תהל	כז	7	שמע-יהוה קולי אקרא וחנני וענני.<BR>
תהל	כז	8	לך אמר לבי בקשו פני את-פניך יהוה אבקש.<BR>
תהל	כז	9	אל-תסתר פניך ממני אל-תט-באף עבדך עזרתי היית אל-תטשני ואל-תעזבני אלהי ישעי.<BR>
תהל	כז	10	כי-אבי ואמי עזבוני ויהוה יאספני.<BR>
תהל	כז	11	הורני יהוה דרכך ונחני בארח מישור למען שוררי.<BR>
תהל	כז	12	אל-תתנני בנפש צרי כי קמו-בי עדי-שקר ויפח חמס.<BR>
תהל	כז	13	לולא האמנתי לראות בטוב-יהוה בארץ חיים.<BR>
תהל	כז	14	קוה אל-יהוה חזק ויאמץ לבך וקוה אל-יהוה.</P>
תהל	כח	1	לדוד אליך יהוה אקרא צורי אל-תחרש ממני פן-תחשה ממני ונמשלתי עם-יורדי בור.<BR>
תהל	כח	2	שמע קול תחנוני בשועי אליך בנשאי ידי אל-דביר קדשך.<BR>
תהל	כח	3	אל-תמשכני עם-רשעים ועם-פעלי און דברי שלום עם-רעיהם ורעה בלבבם.<BR>
תהל	כח	4	תן-להם כפעלם וכרע מעלליהם כמעשה ידיהם תן להם השב גמולם להם.<BR>
תהל	כח	5	כי לא יבינו אל-פעלת יהוה ואל-מעשה ידיו יהרסם ולא יבנם.<BR>
תהל	כח	6	ברוך יהוה כי-שמע קול תחנוני.<BR>
תהל	כח	7	יהוה עזי ומגני בו בטח לבי ונעזרתי ויעלז לבי ומשירי אהודנו.<BR>
תהל	כח	8	יהוה עז-למו ומעוז ישועות משיחו הוא.<BR>
תהל	כח	9	הושיעה את-עמך וברך את-נחלתך ורעם ונשאם עד-העולם.</P>
תהל	כט	1	מזמור לדוד הבו ליהוה בני אלים הבו ליהוה כבוד ועז.<BR>
תהל	כט	2	הבו ליהוה כבוד שמו השתחוו ליהוה בהדרת-קדש.<BR>
תהל	כט	3	קול יהוה על-המים אל-הכבוד הרעים יהוה על-מים רבים.<BR>
תהל	כט	4	קול-יהוה בכח קול יהוה בהדר.<BR>
תהל	כט	5	קול יהוה שבר ארזים וישבר יהוה את-ארזי הלבנון.<BR>
תהל	כט	6	וירקידם כמו-עגל לבנון ושרין כמו בן-ראמים.<BR>
תהל	כט	7	קול-יהוה חצב להבות אש.<BR>
תהל	כט	8	קול יהוה יחיל מדבר יחיל יהוה מדבר קדש.<BR>
תהל	כט	9	קול יהוה יחולל אילות ויחשף יערות ובהיכלו כלו אמר כבוד.<BR>
תהל	כט	10	יהוה למבול ישב וישב יהוה מלך לעולם.<BR>
תהל	כט	11	יהוה עז לעמו יתן יהוה יברך את-עמו בשלום.</P>
תהל	ל	1	מזמור שיר-חנכת הבית לדוד.<BR>
תהל	ל	2	ארוממך יהוה כי דליתני ולא-שמחת איבי לי.<BR>
תהל	ל	3	יהוה אלהי שועתי אליך ותרפאני.<BR>
תהל	ל	4	יהוה העלית מן-שאול נפשי חייתני מיורדי-בור.<BR>
תהל	ל	5	זמרו ליהוה חסידיו והודו לזכר קדשו.<BR>
תהל	ל	6	כי רגע באפו חיים ברצונו בערב ילין בכי ולבקר רנה.<BR>
תהל	ל	7	ואני אמרתי בשלוי בל-אמוט לעולם.<BR>
תהל	ל	8	יהוה ברצונך העמדתה להררי עז הסתרת פניך הייתי נבהל.<BR>
תהל	ל	9	אליך יהוה אקרא ואל-אדני אתחנן.<BR>
תהל	ל	10	מה-בצע בדמי ברדתי אל-שחת היודך עפר היגיד אמתך.<BR>
תהל	ל	11	שמע-יהוה וחנני יהוה היה-עזר לי.<BR>
תהל	ל	12	הפכת מספדי למחול לי פתחת שקי ותאזרני שמחה.<BR>
תהל	ל	13	למען יזמרך כבוד ולא ידם יהוה אלהי לעולם אודך.</P>
תהל	לא	1	למנצח מזמור לדוד.<BR>
תהל	לא	2	בך יהוה חסיתי אל-אבושה לעולם בצדקתך פלטני.<BR>
תהל	לא	3	הטה אלי אזנך מהרה הצילני היה לי לצור-מעוז לבית מצודות להושיעני.<BR>
תהל	לא	4	כי-סלעי ומצודתי אתה ולמען שמך תנחני ותנהלני.<BR>
תהל	לא	5	תוציאני מרשת זו טמנו לי כי-אתה מעוזי.<BR>
תהל	לא	6	בידך אפקיד רוחי פדיתה אותי יהוה אל אמת.<BR>
תהל	לא	7	שנאתי השמרים הבלי-שוא ואני אל-יהוה בטחתי.<BR>
תהל	לא	8	אגילה ואשמחה בחסדך אשר ראית את-עניי ידעת בצרות נפשי.<BR>
תהל	לא	9	ולא הסגרתני ביד-אויב העמדת במרחב רגלי.<BR>
תהל	לא	10	חנני יהוה כי צר-לי עששה בכעס עיני נפשי ובטני.<BR>
תהל	לא	11	כי כלו ביגון חיי ושנותי באנחה כשל בעוני כחי ועצמי עששו.<BR>
תהל	לא	12	מכל-צררי הייתי חרפה ולשכני מאד ופחד למידעי ראי בחוץ נדדו ממני.<BR>
תהל	לא	13	נשכחתי כמת מלב הייתי ככלי אבד.<BR>
תהל	לא	14	כי שמעתי דבת רבים מגור מסביב בהוסדם יחד עלי לקחת נפשי זממו.<BR>
תהל	לא	15	ואני עליך בטחתי יהוה אמרתי אלהי אתה.<BR>
תהל	לא	16	בידך עתתי הצילני מיד-אויבי ומרדפי.<BR>
תהל	לא	17	האירה פניך על-עבדך הושיעני בחסדך.<BR>
תהל	לא	18	יהוה אל-אבושה כי קראתיך יבשו רשעים ידמו לשאול.<BR>
תהל	לא	19	תאלמנה שפתי שקר הדברות על-צדיק עתק בגאוה ובוז.<BR>
תהל	לא	20	מה רב-טובך אשר-צפנת ליראיך פעלת לחסים בך נגד בני אדם.<BR>
תהל	לא	21	תסתירם בסתר פניך מרכסי איש תצפנם בסכה מריב לשנות.<BR>
תהל	לא	22	ברוך יהוה כי הפליא חסדו לי בעיר מצור.<BR>
תהל	לא	23	ואני אמרתי בחפזי נגרזתי מנגד עיניך אכן שמעת קול תחנוני בשועי אליך.<BR>
תהל	לא	24	אהבו את-יהוה כל-חסידיו אמונים נצר יהוה ומשלם על-יתר עשה גאוה.<BR>
תהל	לא	25	חזקו ויאמץ לבבכם כל-המיחלים ליהוה.</P>
תהל	לב	1	לדוד משכיל אשרי נשוי-פשע כסוי חטאה.<BR>
תהל	לב	2	אשרי אדם לא יחשב יהוה לו עון ואין ברוחו רמיה.<BR>
תהל	לב	3	כי-החרשתי בלו עצמי בשאגתי כל-היום.<BR>
תהל	לב	4	כי יומם ולילה תכבד עלי ידך נהפך לשדי בחרבני קיץ סלה.<BR>
תהל	לב	5	חטאתי אודיעך ועוני לא-כסיתי אמרתי אודה עלי פשעי ליהוה ואתה נשאת עון חטאתי סלה.<BR>
תהל	לב	6	על-זאת יתפלל כל-חסיד אליך לעת מצא רק לשטף מים רבים אליו לא יגיעו.<BR>
תהל	לב	7	אתה סתר לי מצר תצרני רני פלט תסובבני סלה.<BR>
תהל	לב	8	אשכילך ואורך בדרך-זו תלך איעצה עליך עיני.<BR>
תהל	לב	9	אל-תהיו כסוס כפרד אין הבין במתג-ורסן עדיו לבלום בל קרב אליך.<BR>
תהל	לב	10	רבים מכאובים לרשע והבוטח ביהוה חסד יסובבנו.<BR>
תהל	לב	11	שמחו ביהוה וגילו צדיקים והרנינו כל-ישרי-לב.</P>
תהל	לג	1	רננו צדיקים ביהוה לישרים נאוה תהלה.<BR>
תהל	לג	2	הודו ליהוה בכנור בנבל עשור זמרו-לו.<BR>
תהל	לג	3	שירו-לו שיר חדש היטיבו נגן בתרועה.<BR>
תהל	לג	4	כי-ישר דבר-יהוה וכל-מעשהו באמונה.<BR>
תהל	לג	5	אהב צדקה ומשפט חסד יהוה מלאה הארץ.<BR>
תהל	לג	6	בדבר יהוה שמים נעשו וברוח פיו כל-צבאם.<BR>
תהל	לג	7	כנס כנד מי הים נתן באצרות תהומות.<BR>
תהל	לג	8	ייראו מיהוה כל-הארץ ממנו יגורו כל-ישבי תבל.<BR>
תהל	לג	9	כי הוא אמר ויהי הוא-צוה ויעמד.<BR>
תהל	לג	10	יהוה הפיר עצת-גוים הניא מחשבות עמים.<BR>
תהל	לג	11	עצת יהוה לעולם תעמד מחשבות לבו לדר ודר.<BR>
תהל	לג	12	אשרי הגוי אשר-יהוה אלהיו העם בחר לנחלה לו.<BR>
תהל	לג	13	משמים הביט יהוה ראה את-כל-בני האדם.<BR>
תהל	לג	14	ממכון-שבתו השגיח אל כל-ישבי הארץ.<BR>
תהל	לג	15	היצר יחד לבם המבין אל-כל-מעשיהם.<BR>
תהל	לג	16	אין-המלך נושע ברב-חיל גבור לא-ינצל ברב-כח.<BR>
תהל	לג	17	שקר הסוס לתשועה וברב חילו לא ימלט.<BR>
תהל	לג	18	הנה עין יהוה אל-יראיו למיחלים לחסדו.<BR>
תהל	לג	19	להציל ממות נפשם ולחיותם ברעב.<BR>
תהל	לג	20	נפשנו חכתה ליהוה עזרנו ומגננו הוא.<BR>
תהל	לג	21	כי-בו ישמח לבנו כי בשם קדשו בטחנו.<BR>
תהל	לג	22	יהי-חסדך יהוה עלינו כאשר יחלנו לך.</P>
תהל	לד	1	לדוד בשנותו את-טעמו לפני אבימלך ויגרשהו וילך.<BR>
תהל	לד	2	אברכה את-יהוה בכל-עת תמיד תהלתו בפי.<BR>
תהל	לד	3	ביהוה תתהלל נפשי ישמעו ענוים וישמחו.<BR>
תהל	לד	4	גדלו ליהוה אתי ונרוממה שמו יחדו.<BR>
תהל	לד	5	דרשתי את-יהוה וענני ומכל-מגורותי הצילני.<BR>
תהל	לד	6	הביטו אליו ונהרו ופניהם אל-יחפרו.<BR>
תהל	לד	7	זה עני קרא ויהוה שמע ומכל-צרותיו הושיעו.<BR>
תהל	לד	8	חנה מלאך-יהוה סביב ליראיו ויחלצם.<BR>
תהל	לד	9	טעמו וראו כי-טוב יהוה אשרי הגבר יחסה-בו.<BR>
תהל	לד	10	יראו את-יהוה קדשיו כי-אין מחסור ליראיו.<BR>
תהל	לד	11	כפירים רשו ורעבו ודרשי יהוה לא-יחסרו כל-טוב.<BR>
תהל	לד	12	לכו-בנים שמעו-לי יראת יהוה אלמדכם.<BR>
תהל	לד	13	מי-האיש החפץ חיים אהב ימים לראות טוב.<BR>
תהל	לד	14	נצר לשונך מרע ושפתיך מדבר מרמה.<BR>
תהל	לד	15	סור מרע ועשה-טוב בקש שלום ורדפהו.<BR>
תהל	לד	16	עיני יהוה אל-צדיקים ואזניו אל-שועתם.<BR>
תהל	לד	17	פני יהוה בעשי רע להכרית מארץ זכרם.<BR>
תהל	לד	18	צעקו ויהוה שמע ומכל-צרותם הצילם.<BR>
תהל	לד	19	קרוב יהוה לנשברי-לב ואת-דכאי-רוח יושיע.<BR>
תהל	לד	20	רבות רעות צדיק ומכלם יצילנו יהוה.<BR>
תהל	לד	21	שמר כל-עצמותיו אחת מהנה לא נשברה.<BR>
תהל	לד	22	תמותת רשע רעה ושנאי צדיק יאשמו.<BR>
תהל	לד	23	פודה יהוה נפש עבדיו ולא יאשמו כל-החסים בו.</P>
תהל	לה	1	לדוד ריבה יהוה את-יריבי לחם את-לחמי.<BR>
תהל	לה	2	החזק מגן וצנה וקומה בעזרתי.<BR>
תהל	לה	3	והרק חנית וסגר לקראת רדפי אמר לנפשי ישעתך אני.<BR>
תהל	לה	4	יבשו ויכלמו מבקשי נפשי יסגו אחור ויחפרו חשבי רעתי.<BR>
תהל	לה	5	יהיו כמץ לפני-רוח ומלאך יהוה דוחה.<BR>
תהל	לה	6	יהי-דרכם חשך וחלקלקות ומלאך יהוה רדפם.<BR>
תהל	לה	7	כי-חנם טמנו-לי שחת רשתם חנם חפרו לנפשי.<BR>
תהל	לה	8	תבואהו שואה לא-ידע ורשתו אשר-טמן תלכדו בשואה יפל-בה.<BR>
תהל	לה	9	ונפשי תגיל ביהוה תשיש בישועתו.<BR>
תהל	לה	10	כל עצמותי תאמרנה יהוה מי כמוך מציל עני מחזק ממנו ועני ואביון מגזלו.<BR>
תהל	לה	11	יקומון עדי חמס אשר לא-ידעתי ישאלוני.<BR>
תהל	לה	12	ישלמוני רעה תחת טובה שכול לנפשי.<BR>
תהל	לה	13	ואני בחלותם לבושי שק עניתי בצום נפשי ותפלתי על-חיקי תשוב.<BR>
תהל	לה	14	כרע-כאח לי התהלכתי כאבל-אם קדר שחותי.<BR>
תהל	לה	15	ובצלעי שמחו ונאספו נאספו עלי נכים ולא ידעתי קרעו ולא-דמו.<BR>
תהל	לה	16	בחנפי לעגי מעוג חרק עלי שנימו.<BR>
תהל	לה	17	אדני כמה תראה השיבה נפשי משאיהם מכפירים יחידתי.<BR>
תהל	לה	18	אודך בקהל רב בעם עצום אהללך.<BR>
תהל	לה	19	אל-ישמחו-לי איבי שקר שנאי חנם יקרצו-עין.<BR>
תהל	לה	20	כי לא שלום ידברו ועל רגעי-ארץ דברי מרמות יחשבון.<BR>
תהל	לה	21	וירחיבו עלי פיהם אמרו האח האח ראתה עינינו.<BR>
תהל	לה	22	ראיתה יהוה אל-תחרש אדני אל-תרחק ממני.<BR>
תהל	לה	23	העירה והקיצה למשפטי אלהי ואדני לריבי.<BR>
תהל	לה	24	שפטני כצדקך יהוה אלהי ואל-ישמחו-לי.<BR>
תהל	לה	25	אל-יאמרו בלבם האח נפשנו אל-יאמרו בלענוהו.<BR>
תהל	לה	26	יבשו ויחפרו יחדו שמחי רעתי ילבשו-בשת וכלמה המגדילים עלי.<BR>
תהל	לה	27	ירנו וישמחו חפצי צדקי ויאמרו תמיד יגדל יהוה החפץ שלום עבדו.<BR>
תהל	לה	28	ולשוני תהגה צדקך כל-היום תהלתך.</P>
תהל	לו	1	למנצח לעבד-יהוה לדוד.<BR>
תהל	לו	2	נאם-פשע לרשע בקרב לבי אין-פחד אלהים לנגד עיניו.<BR>
תהל	לו	3	כי-החליק אליו בעיניו למצא עונו לשנא.<BR>
תהל	לו	4	דברי-פיו און ומרמה חדל להשכיל להיטיב.<BR>
תהל	לו	5	און יחשב על-משכבו יתיצב על-דרך לא-טוב רע לא ימאס.<BR>
תהל	לו	6	יהוה בהשמים חסדך אמונתך עד-שחקים.<BR>
תהל	לו	7	צדקתך כהררי-אל משפטך תהום רבה אדם-ובהמה תושיע יהוה.<BR>
תהל	לו	8	מה-יקר חסדך אלהים ובני אדם בצל כנפיך יחסיון.<BR>
תהל	לו	9	ירוין מדשן ביתך ונחל עדניך תשקם.<BR>
תהל	לו	10	כי-עמך מקור חיים באורך נראה-אור.<BR>
תהל	לו	11	משך חסדך לידעיך וצדקתך לישרי-לב.<BR>
תהל	לו	12	אל-תבואני רגל גאוה ויד-רשעים אל-תנדני.<BR>
תהל	לו	13	שם נפלו פעלי און דחו ולא-יכלו קום.</P>
תהל	לז	1	לדוד אל-תתחר במרעים אל-תקנא בעשי עולה.<BR>
תהל	לז	2	כי כחציר מהרה ימלו וכירק דשא יבולון.<BR>
תהל	לז	3	בטח ביהוה ועשה-טוב שכן-ארץ ורעה אמונה.<BR>
תהל	לז	4	והתענג על-יהוה ויתן-לך משאלת לבך.<BR>
תהל	לז	5	גול על-יהוה דרכך ובטח עליו והוא יעשה.<BR>
תהל	לז	6	והוציא כאור צדקך ומשפטך כצהרים.<BR>
תהל	לז	7	דום ליהוה והתחולל לו אל-תתחר במצליח דרכו באיש עשה מזמות.<BR>
תהל	לז	8	הרף מאף ועזב חמה אל-תתחר אך-להרע.<BR>
תהל	לז	9	כי-מרעים יכרתון וקוי יהוה המה יירשו-ארץ.<BR>
תהל	לז	10	ועוד מעט ואין רשע והתבוננת על-מקומו ואיננו.<BR>
תהל	לז	11	וענוים יירשו-ארץ והתענגו על-רב שלום.<BR>
תהל	לז	12	זמם רשע לצדיק וחרק עליו שניו.<BR>
תהל	לז	13	אדני ישחק-לו כי-ראה כי-יבא יומו.<BR>
תהל	לז	14	חרב פתחו רשעים ודרכו קשתם להפיל עני ואביון לטבוח ישרי-דרך.<BR>
תהל	לז	15	חרבם תבוא בלבם וקשתותם תשברנה.<BR>
תהל	לז	16	טוב-מעט לצדיק מהמון רשעים רבים.<BR>
תהל	לז	17	כי זרועות רשעים תשברנה וסומך צדיקים יהוה.<BR>
תהל	לז	18	יודע יהוה ימי תמימם ונחלתם לעולם תהיה.<BR>
תהל	לז	19	לא-יבשו בעת רעה ובימי רעבון ישבעו.<BR>
תהל	לז	20	כי רשעים יאבדו ואיבי יהוה כיקר כרים כלו בעשן כלו.<BR>
תהל	לז	21	לוה רשע ולא ישלם וצדיק חונן ונותן.<BR>
תהל	לז	22	כי מברכיו יירשו ארץ ומקלליו יכרתו.<BR>
תהל	לז	23	מיהוה מצעדי-גבר כוננו ודרכו יחפץ.<BR>
תהל	לז	24	כי-יפל לא-יוטל כי-יהוה סומך ידו.<BR>
תהל	לז	25	נער הייתי גם-זקנתי ולא-ראיתי צדיק נעזב וזרעו מבקש-לחם.<BR>
תהל	לז	26	כל-היום חונן ומלוה וזרעו לברכה.<BR>
תהל	לז	27	סור מרע ועשה-טוב ושכן לעולם.<BR>
תהל	לז	28	כי יהוה אהב משפט ולא-יעזב את-חסידיו לעולם נשמרו וזרע רשעים נכרת.<BR>
תהל	לז	29	צדיקים יירשו-ארץ וישכנו לעד עליה.<BR>
תהל	לז	30	פי-צדיק יהגה חכמה ולשונו תדבר משפט.<BR>
תהל	לז	31	תורת אלהיו בלבו לא תמעד אשריו.<BR>
תהל	לז	32	צופה רשע לצדיק ומבקש להמיתו.<BR>
תהל	לז	33	יהוה לא-יעזבנו בידו ולא ירשיענו בהשפטו.<BR>
תהל	לז	34	קוה אל-יהוה ושמר דרכו וירוממך לרשת ארץ בהכרת רשעים תראה.<BR>
תהל	לז	35	ראיתי רשע עריץ ומתערה כאזרח רענן.<BR>
תהל	לז	36	ויעבר והנה איננו ואבקשהו ולא נמצא.<BR>
תהל	לז	37	שמר-תם וראה ישר כי-אחרית לאיש שלום.<BR>
תהל	לז	38	ופשעים נשמדו יחדו אחרית רשעים נכרתה.<BR>
תהל	לז	39	ותשועת צדיקים מיהוה מעוזם בעת צרה.<BR>
תהל	לז	40	ויעזרם יהוה ויפלטם יפלטם מרשעים ויושיעם כי-חסו בו.</P>
תהל	לח	1	מזמור לדוד להזכיר.<BR>
תהל	לח	2	יהוה אל-בקצפך תוכיחני ובחמתך תיסרני.<BR>
תהל	לח	3	כי-חציך נחתו בי ותנחת עלי ידך.<BR>
תהל	לח	4	אין-מתם בבשרי מפני זעמך אין-שלום בעצמי מפני חטאתי.<BR>
תהל	לח	5	כי עונתי עברו ראשי כמשא כבד יכבדו ממני.<BR>
תהל	לח	6	הבאישו נמקו חבורתי מפני אולתי.<BR>
תהל	לח	7	נעויתי שחתי עד-מאד כל-היום קדר הלכתי.<BR>
תהל	לח	8	כי-כסלי מלאו נקלה ואין מתם בבשרי.<BR>
תהל	לח	9	נפוגותי ונדכיתי עד-מאד שאגתי מנהמת לבי.<BR>
תהל	לח	10	אדני נגדך כל-תאותי ואנחתי ממך לא-נסתרה.<BR>
תהל	לח	11	לבי סחרחר עזבני כחי ואור-עיני גם-הם אין אתי.<BR>
תהל	לח	12	אהבי ורעי מנגד נגעי יעמדו וקרובי מרחק עמדו.<BR>
תהל	לח	13	וינקשו מבקשי נפשי ודרשי רעתי דברו הוות ומרמות כל-היום יהגו.<BR>
תהל	לח	14	ואני כחרש לא אשמע וכאלם לא יפתח-פיו.<BR>
תהל	לח	15	ואהי כאיש אשר לא-שמע ואין בפיו תוכחות.<BR>
תהל	לח	16	כי-לך יהוה הוחלתי אתה תענה אדני אלהי.<BR>
תהל	לח	17	כי-אמרתי פן-ישמחו-לי במוט רגלי עלי הגדילו.<BR>
תהל	לח	18	כי-אני לצלע נכון ומכאובי נגדי תמיד.<BR>
תהל	לח	19	כי-עוני אגיד אדאג מחטאתי.<BR>
תהל	לח	20	ואיבי חיים עצמו ורבו שנאי שקר.<BR>
תהל	לח	21	ומשלמי רעה תחת טובה ישטנוני תחת רדופי-טוב.<BR>
תהל	לח	22	אל-תעזבני יהוה אלהי אל-תרחק ממני.<BR>
תהל	לח	23	חושה לעזרתי אדני תשועתי.</P>
תהל	לט	1	למנצח לידיתון מזמור לדוד.<BR>
תהל	לט	2	אמרתי אשמרה דרכי מחטוא בלשוני אשמרה לפי מחסום בעד רשע לנגדי.<BR>
תהל	לט	3	נאלמתי דומיה החשיתי מטוב וכאבי נעכר.<BR>
תהל	לט	4	חם-לבי בקרבי בהגיגי תבער-אש דברתי בלשוני.<BR>
תהל	לט	5	הודיעני יהוה קצי ומדת ימי מה-היא אדעה מה-חדל אני.<BR>
תהל	לט	6	הנה טפחות נתתה ימי וחלדי כאין נגדך אך כל-הבל כל-אדם נצב סלה.<BR>
תהל	לט	7	אך-בצלם יתהלך-איש אך-הבל יהמיון יצבר ולא-ידע מי-אספם.<BR>
תהל	לט	8	ועתה מה-קויתי אדני תוחלתי לך היא.<BR>
תהל	לט	9	מכל-פשעי הצילני חרפת נבל אל-תשימני.<BR>
תהל	לט	10	נאלמתי לא אפתח-פי כי אתה עשית.<BR>
תהל	לט	11	הסר מעלי נגעך מתגרת ידך אני כליתי.<BR>
תהל	לט	12	בתוכחות על-עון יסרת איש ותמס כעש חמודו אך הבל כל-אדם סלה.<BR>
תהל	לט	13	שמעה-תפלתי יהוה ושועתי האזינה אל-דמעתי אל-תחרש כי גר אנכי עמך תושב ככל-אבותי.<BR>
תהל	לט	14	השע ממני ואבליגה בטרם אלך ואינני.</P>
תהל	מ	1	למנצח לדוד מזמור.<BR>
תהל	מ	2	קוה קויתי יהוה ויט אלי וישמע שועתי.<BR>
תהל	מ	3	ויעלני מבור שאון מטיט היון ויקם על-סלע רגלי כונן אשרי.<BR>
תהל	מ	4	ויתן בפי שיר חדש תהלה לאלהינו יראו רבים וייראו ויבטחו ביהוה.<BR>
תהל	מ	5	אשרי הגבר אשר-שם יהוה מבטחו ולא-פנה אל-רהבים ושטי כזב.<BR>
תהל	מ	6	רבות עשית אתה יהוה אלהי נפלאתיך ומחשבתיך אלינו אין ערך אליך אגידה ואדברה עצמו מספר.<BR>
תהל	מ	7	זבח ומנחה לא-חפצת אזנים כרית לי עולה וחטאה לא שאלת.<BR>
תהל	מ	8	אז אמרתי הנה-באתי במגלת-ספר כתוב עלי.<BR>
תהל	מ	9	לעשות-רצונך אלהי חפצתי ותורתך בתוך מעי.<BR>
תהל	מ	10	בשרתי צדק בקהל רב הנה שפתי לא אכלא יהוה אתה ידעת.<BR>
תהל	מ	11	צדקתך לא-כסיתי בתוך לבי אמונתך ותשועתך אמרתי לא-כחדתי חסדך ואמתך לקהל רב.<BR>
תהל	מ	12	אתה יהוה לא-תכלא רחמיך ממני חסדך ואמתך תמיד יצרוני.<BR>
תהל	מ	13	כי אפפו-עלי רעות עד-אין מספר השיגוני עונתי ולא-יכלתי לראות עצמו משערות ראשי ולבי עזבני.<BR>
תהל	מ	14	רצה יהוה להצילני יהוה לעזרתי חושה.<BR>
תהל	מ	15	יבשו ויחפרו יחד מבקשי נפשי לספותה יסגו אחור ויכלמו חפצי רעתי.<BR>
תהל	מ	16	ישמו על-עקב בשתם האמרים לי האח האח.<BR>
תהל	מ	17	ישישו וישמחו בך כל-מבקשיך יאמרו תמיד יגדל יהוה אהבי תשועתך.<BR>
תהל	מ	18	ואני עני ואביון אדני יחשב לי עזרתי ומפלטי אתה אלהי אל-תאחר.</P>
תהל	מא	1	למנצח מזמור לדוד.<BR>
תהל	מא	2	אשרי משכיל אל-דל ביום רעה ימלטהו יהוה.<BR>
תהל	מא	3	יהוה ישמרהו ויחיהו יאשר בארץ ואל-תתנהו בנפש איביו.<BR>
תהל	מא	4	יהוה יסעדנו על-ערש דוי כל-משכבו הפכת בחליו.<BR>
תהל	מא	5	אני-אמרתי יהוה חנני רפאה נפשי כי-חטאתי לך.<BR>
תהל	מא	6	אויבי יאמרו רע לי מתי ימות ואבד שמו.<BR>
תהל	מא	7	ואם-בא לראות שוא ידבר לבו יקבץ-און לו יצא לחוץ ידבר.<BR>
תהל	מא	8	יחד עלי יתלחשו כל-שנאי עלי יחשבו רעה לי.<BR>
תהל	מא	9	דבר-בליעל יצוק בו ואשר שכב לא-יוסיף לקום.<BR>
תהל	מא	10	גם-איש שלומי אשר-בטחתי בו אוכל לחמי הגדיל עלי עקב.<BR>
תהל	מא	11	ואתה יהוה חנני והקימני ואשלמה להם.<BR>
תהל	מא	12	בזאת ידעתי כי-חפצת בי כי לא-יריע איבי עלי.<BR>
תהל	מא	13	ואני בתמי תמכת בי ותציבני לפניך לעולם.<BR>
תהל	מא	14	ברוך יהוה אלהי ישראל מהעולם ועד העולם אמן ואמן.</P>
תהל	מב	1	למנצח משכיל לבני-קרח.<BR>
תהל	מב	2	כאיל תערג על-אפיקי-מים כן נפשי תערג אליך אלהים.<BR>
תהל	מב	3	צמאה נפשי לאלהים לאל חי מתי אבוא ואראה פני אלהים.<BR>
תהל	מב	4	היתה-לי דמעתי לחם יומם ולילה באמר אלי כל-היום איה אלהיך.<BR>
תהל	מב	5	אלה אזכרה ואשפכה עלי נפשי כי אעבר בסך אדדם עד-בית אלהים בקול-רנה ותודה המון חוגג.<BR>
תהל	מב	6	מה-תשתוחחי נפשי ותהמי עלי הוחילי לאלהים כי-עוד אודנו ישועות פניו.<BR>
תהל	מב	7	אלהי עלי נפשי תשתוחח על-כן אזכרך מארץ ירדן וחרמונים מהר מצער.<BR>
תהל	מב	8	תהום-אל-תהום קורא לקול צנוריך כל-משבריך וגליך עלי עברו.<BR>
תהל	מב	9	יומם יצוה יהוה חסדו ובלילה שירה עמי תפלה לאל חיי.<BR>
תהל	מב	10	אומרה לאל סלעי למה שכחתני למה-קדר אלך בלחץ אויב.<BR>
תהל	מב	11	ברצח בעצמותי חרפוני צוררי באמרם אלי כל-היום איה אלהיך.<BR>
תהל	מב	12	מה-תשתוחחי נפשי ומה-תהמי עלי הוחילי לאלהים כי-עוד אודנו ישועת פני ואלהי.</P>
תהל	מג	1	שפטני אלהים וריבה ריבי מגוי לא-חסיד מאיש-מרמה ועולה תפלטני.<BR>
תהל	מג	2	כי-אתה אלהי מעוזי למה זנחתני למה-קדר אתהלך בלחץ אויב.<BR>
תהל	מג	3	שלח-אורך ואמתך המה ינחוני יביאוני אל-הר-קדשך ואל-משכנותיך.<BR>
תהל	מג	4	ואבואה אל-מזבח אלהים אל-אל שמחת גילי ואודך בכנור אלהים אלהי.<BR>
תהל	מג	5	מה-תשתוחחי נפשי ומה-תהמי עלי הוחילי לאלהים כי-עוד אודנו ישועת פני ואלהי.</P>
תהל	מד	1	למנצח לבני-קרח משכיל.<BR>
תהל	מד	2	אלהים באזנינו שמענו אבותינו ספרו-לנו פעל פעלת בימיהם בימי קדם.<BR>
תהל	מד	3	אתה ידך גוים הורשת ותטעם תרע לאמים ותשלחם.<BR>
תהל	מד	4	כי לא בחרבם ירשו ארץ וזרועם לא-הושיעה למו כי-ימינך וזרועך ואור פניך כי רציתם.<BR>
תהל	מד	5	אתה-הוא מלכי אלהים צוה ישועות יעקב.<BR>
תהל	מד	6	בך צרינו ננגח בשמך נבוס קמינו.<BR>
תהל	מד	7	כי לא בקשתי אבטח וחרבי לא תושיעני.<BR>
תהל	מד	8	כי הושעתנו מצרינו ומשנאינו הבישות.<BR>
תהל	מד	9	באלהים הללנו כל-היום ושמך לעולם נודה סלה.<BR>
תהל	מד	10	אף-זנחת ותכלימנו ולא-תצא בצבאותינו.<BR>
תהל	מד	11	תשיבנו אחור מני-צר ומשנאינו שסו למו.<BR>
תהל	מד	12	תתננו כצאן מאכל ובגוים זריתנו.<BR>
תהל	מד	13	תמכר-עמך בלא-הון ולא-רבית במחיריהם.<BR>
תהל	מד	14	תשימנו חרפה לשכנינו לעג וקלס לסביבותינו.<BR>
תהל	מד	15	תשימנו משל בגוים מנוד-ראש בל-אמים.<BR>
תהל	מד	16	כל-היום כלמתי נגדי ובשת פני כסתני.<BR>
תהל	מד	17	מקול מחרף ומגדף מפני אויב ומתנקם.<BR>
תהל	מד	18	כל-זאת באתנו ולא שכחנוך ולא-שקרנו בבריתך.<BR>
תהל	מד	19	לא-נסוג אחור לבנו ותט אשרינו מני ארחך.<BR>
תהל	מד	20	כי דכיתנו במקום תנים ותכס עלינו בצלמות.<BR>
תהל	מד	21	אם-שכחנו שם אלהינו ונפרש כפינו לאל זר.<BR>
תהל	מד	22	הלא אלהים יחקר-זאת כי-הוא ידע תעלמות לב.<BR>
תהל	מד	23	כי-עליך הרגנו כל-היום נחשבנו כצאן טבחה.<BR>
תהל	מד	24	עורה למה תישן אדני הקיצה אל-תזנח לנצח.<BR>
תהל	מד	25	למה-פניך תסתיר תשכח ענינו ולחצנו.<BR>
תהל	מד	26	כי שחה לעפר נפשנו דבקה לארץ בטננו.<BR>
תהל	מד	27	קומה עזרתה לנו ופדנו למען חסדך.</P>
תהל	מה	1	למנצח על-ששנים לבני-קרח משכיל שיר ידידת.<BR>
תהל	מה	2	רחש לבי דבר טוב אמר אני מעשי למלך לשוני עט סופר מהיר.<BR>
תהל	מה	3	יפיפית מבני אדם הוצק חן בשפתותיך על-כן ברכך אלהים לעולם.<BR>
תהל	מה	4	חגור-חרבך על-ירך גבור הודך והדרך.<BR>
תהל	מה	5	והדרך צלח רכב על-דבר-אמת וענוה-צדק ותורך נוראות ימינך.<BR>
תהל	מה	6	חציך שנונים עמים תחתיך יפלו בלב אויבי המלך.<BR>
תהל	מה	7	כסאך אלהים עולם ועד שבט מישר שבט מלכותך.<BR>
תהל	מה	8	אהבת צדק ותשנא רשע על-כן משחך אלהים אלהיך שמן ששון מחבריך.<BR>
תהל	מה	9	מר-ואהלות קציעות כל-בגדתיך מן-היכלי שן מני שמחוך.<BR>
תהל	מה	10	בנות מלכים ביקרותיך נצבה שגל לימינך בכתם אופיר.<BR>
תהל	מה	11	שמעי-בת וראי והטי אזנך ושכחי עמך ובית אביך.<BR>
תהל	מה	12	ויתאו המלך יפיך כי-הוא אדניך והשתחוי-לו.<BR>
תהל	מה	13	ובת-צר במנחה פניך יחלו עשירי עם.<BR>
תהל	מה	14	כל-כבודה בת-מלך פנימה ממשבצות זהב לבושה.<BR>
תהל	מה	15	לרקמות תובל למלך בתולות אחריה רעותיה מובאות לך.<BR>
תהל	מה	16	תובלנה בשמחת וגיל תבאינה בהיכל מלך.<BR>
תהל	מה	17	תחת אבתיך יהיו בניך תשיתמו לשרים בכל-הארץ.<BR>
תהל	מה	18	אזכירה שמך בכל-דר ודר על-כן עמים יהודך לעלם ועד.</P>
תהל	מו	1	למנצח לבני-קרח על-עלמות שיר.<BR>
תהל	מו	2	אלהים לנו מחסה ועז עזרה בצרות נמצא מאד.<BR>
תהל	מו	3	על-כן לא-נירא בהמיר ארץ ובמוט הרים בלב ימים.<BR>
תהל	מו	4	יהמו יחמרו מימיו ירעשו-הרים בגאותו סלה.<BR>
תהל	מו	5	נהר פלגיו ישמחו עיר-אלהים קדש משכני עליון.<BR>
תהל	מו	6	אלהים בקרבה בל-תמוט יעזרה אלהים לפנות בקר.<BR>
תהל	מו	7	המו גוים מטו ממלכות נתן בקולו תמוג ארץ.<BR>
תהל	מו	8	יהוה צבאות עמנו משגב-לנו אלהי יעקב סלה.<BR>
תהל	מו	9	לכו-חזו מפעלות יהוה אשר-שם שמות בארץ.<BR>
תהל	מו	10	משבית מלחמות עד-קצה הארץ קשת ישבר וקצץ חנית עגלות ישרף באש.<BR>
תהל	מו	11	הרפו ודעו כי-אנכי אלהים ארום בגוים ארום בארץ.<BR>
תהל	מו	12	יהוה צבאות עמנו משגב-לנו אלהי יעקב סלה.</P>
תהל	מז	1	למנצח לבני-קרח מזמור.<BR>
תהל	מז	2	כל-העמים תקעו-כף הריעו לאלהים בקול רנה.<BR>
תהל	מז	3	כי-יהוה עליון נורא מלך גדול על-כל-הארץ.<BR>
תהל	מז	4	ידבר עמים תחתינו ולאמים תחת רגלינו.<BR>
תהל	מז	5	יבחר-לנו את-נחלתנו את גאון יעקב אשר-אהב סלה.<BR>
תהל	מז	6	עלה אלהים בתרועה יהוה בקול שופר.<BR>
תהל	מז	7	זמרו אלהים זמרו זמרו למלכנו זמרו.<BR>
תהל	מז	8	כי מלך כל-הארץ אלהים זמרו משכיל.<BR>
תהל	מז	9	מלך אלהים על-גוים אלהים ישב על-כסא קדשו.<BR>
תהל	מז	10	נדיבי עמים נאספו עם אלהי אברהם כי לאלהים מגני-ארץ מאד נעלה.</P>
תהל	מח	1	שיר מזמור לבני-קרח.<BR>
תהל	מח	2	גדול יהוה ומהלל מאד בעיר אלהינו הר-קדשו.<BR>
תהל	מח	3	יפה נוף משוש כל-הארץ הר-ציון ירכתי צפון קרית מלך רב.<BR>
תהל	מח	4	אלהים בארמנותיה נודע למשגב.<BR>
תהל	מח	5	כי-הנה המלכים נועדו עברו יחדו.<BR>
תהל	מח	6	המה ראו כן תמהו נבהלו נחפזו.<BR>
תהל	מח	7	רעדה אחזתם שם חיל כיולדה.<BR>
תהל	מח	8	ברוח קדים תשבר אניות תרשיש.<BR>
תהל	מח	9	כאשר שמענו כן ראינו בעיר-יהוה צבאות בעיר אלהינו אלהים יכוננה עד-עולם סלה.<BR>
תהל	מח	10	דמינו אלהים חסדך בקרב היכלך.<BR>
תהל	מח	11	כשמך אלהים כן תהלתך על-קצוי-ארץ צדק מלאה ימינך.<BR>
תהל	מח	12	ישמח הר-ציון תגלנה בנות יהודה למען משפטיך.<BR>
תהל	מח	13	סבו ציון והקיפוה ספרו מגדליה.<BR>
תהל	מח	14	שיתו לבכם לחילה פסגו ארמנותיה למען תספרו לדור אחרון.<BR>
תהל	מח	15	כי זה אלהים אלהינו עולם ועד הוא ינהגנו על-מות.</P>
תהל	מט	1	למנצח לבני-קרח מזמור.<BR>
תהל	מט	2	שמעו-זאת כל-העמים האזינו כל-ישבי חלד.<BR>
תהל	מט	3	גם-בני אדם גם-בני-איש יחד עשיר ואביון.<BR>
תהל	מט	4	פי ידבר חכמות והגות לבי תבונות.<BR>
תהל	מט	5	אטה למשל אזני אפתח בכנור חידתי.<BR>
תהל	מט	6	למה אירא בימי רע עון עקבי יסובני.<BR>
תהל	מט	7	הבטחים על-חילם וברב עשרם יתהללו.<BR>
תהל	מט	8	אח לא-פדה יפדה איש לא-יתן לאלהים כפרו.<BR>
תהל	מט	9	ויקר פדיון נפשם וחדל לעולם.<BR>
תהל	מט	10	ויחי-עוד לנצח לא יראה השחת.<BR>
תהל	מט	11	כי יראה חכמים ימותו יחד כסיל ובער יאבדו ועזבו לאחרים חילם.<BR>
תהל	מט	12	קרבם בתימו לעולם משכנתם לדר ודר קראו בשמותם עלי אדמות.<BR>
תהל	מט	13	ואדם ביקר בל-ילין נמשל כבהמות נדמו.<BR>
תהל	מט	14	זה דרכם כסל למו ואחריהם בפיהם ירצו סלה.<BR>
תהל	מט	15	כצאן לשאול שתו מות ירעם וירדו בם ישרים לבקר וצירם לבלות שאול מזבל לו.<BR>
תהל	מט	16	אך-אלהים יפדה נפשי מיד-שאול כי יקחני סלה.<BR>
תהל	מט	17	אל-תירא כי-יעשר איש כי-ירבה כבוד ביתו.<BR>
תהל	מט	18	כי לא במותו יקח הכל לא-ירד אחריו כבודו.<BR>
תהל	מט	19	כי-נפשו בחייו יברך ויודך כי-תיטיב לך.<BR>
תהל	מט	20	תבוא עד-דור אבותיו עד-נצח לא יראו-אור.<BR>
תהל	מט	21	אדם ביקר ולא יבין נמשל כבהמות נדמו.</P>
תהל	נ	1	מזמור לאסף אל אלהים יהוה דבר ויקרא-ארץ ממזרח-שמש עד-מבאו.<BR>
תהל	נ	2	מציון מכלל-יפי אלהים הופיע.<BR>
תהל	נ	3	יבא אלהינו ואל-יחרש אש-לפניו תאכל וסביביו נשערה מאד.<BR>
תהל	נ	4	יקרא אל-השמים מעל ואל-הארץ לדין עמו.<BR>
תהל	נ	5	אספו-לי חסידי כרתי בריתי עלי-זבח.<BR>
תהל	נ	6	ויגידו שמים צדקו כי-אלהים שפט הוא סלה.<BR>
תהל	נ	7	שמעה עמי ואדברה ישראל ואעידה בך אלהים אלהיך אנכי.<BR>
תהל	נ	8	לא על-זבחיך אוכיחך ועולתיך לנגדי תמיד.<BR>
תהל	נ	9	לא-אקח מביתך פר ממכלאתיך עתודים.<BR>
תהל	נ	10	כי-לי כל-חיתו-יער בהמות בהררי-אלף.<BR>
תהל	נ	11	ידעתי כל-עוף הרים וזיז שדי עמדי.<BR>
תהל	נ	12	אם-ארעב לא-אמר לך כי-לי תבל ומלאה.<BR>
תהל	נ	13	האוכל בשר אבירים ודם עתודים אשתה.<BR>
תהל	נ	14	זבח לאלהים תודה ושלם לעליון נדריך.<BR>
תהל	נ	15	וקראני ביום צרה אחלצך ותכבדני.<BR>
תהל	נ	16	ולרשע אמר אלהים מה-לך לספר חקי ותשא בריתי עלי-פיך.<BR>
תהל	נ	17	ואתה שנאת מוסר ותשלך דברי אחריך.<BR>
תהל	נ	18	אם-ראית גנב ותרץ עמו ועם מנאפים חלקך.<BR>
תהל	נ	19	פיך שלחת ברעה ולשונך תצמיד מרמה.<BR>
תהל	נ	20	תשב באחיך תדבר בבן-אמך תתן-דפי.<BR>
תהל	נ	21	אלה עשית והחרשתי דמית היות-אהיה כמוך אוכיחך ואערכה לעיניך.<BR>
תהל	נ	22	בינו-נא זאת שכחי אלוה פן-אטרף ואין מציל.<BR>
תהל	נ	23	זבח תודה יכבדנני ושם דרך אראנו בישע אלהים.</P>
תהל	נא	1	למנצח מזמור לדוד.<BR>
תהל	נא	2	בבוא-אליו נתן הנביא כאשר-בא אל-בת-שבע.<BR>
תהל	נא	3	חנני אלהים כחסדך כרב רחמיך מחה פשעי.<BR>
תהל	נא	4	הרבה כבסני מעוני ומחטאתי טהרני.<BR>
תהל	נא	5	כי-פשעי אני אדע וחטאתי נגדי תמיד.<BR>
תהל	נא	6	לך לבדך חטאתי והרע בעיניך עשיתי למען תצדק בדברך תזכה בשפטך.<BR>
תהל	נא	7	הן-בעוון חוללתי ובחטא יחמתני אמי.<BR>
תהל	נא	8	הן-אמת חפצת בטחות ובסתם חכמה תודיעני.<BR>
תהל	נא	9	תחטאני באזוב ואטהר תכבסני ומשלג אלבין.<BR>
תהל	נא	10	תשמיעני ששון ושמחה תגלנה עצמות דכית.<BR>
תהל	נא	11	הסתר פניך מחטאי וכל-עונתי מחה.<BR>
תהל	נא	12	לב טהור ברא-לי אלהים ורוח נכון חדש בקרבי.<BR>
תהל	נא	13	אל-תשליכני מלפניך ורוח קדשך אל-תקח ממני.<BR>
תהל	נא	14	השיבה לי ששון ישעך ורוח נדיבה תסמכני.<BR>
תהל	נא	15	אלמדה פשעים דרכיך וחטאים אליך ישובו.<BR>
תהל	נא	16	הצילני מדמים אלהים אלהי תשועתי תרנן לשוני צדקתך.<BR>
תהל	נא	17	אדני שפתי תפתח ופי יגיד תהלתך.<BR>
תהל	נא	18	כי לא-תחפץ זבח ואתנה עולה לא תרצה.<BR>
תהל	נא	19	זבחי אלהים רוח נשברה לב-נשבר ונדכה אלהים לא תבזה.<BR>
תהל	נא	20	היטיבה ברצונך את-ציון תבנה חומות ירושלם.<BR>
תהל	נא	21	אז תחפץ זבחי-צדק עולה וכליל אז יעלו על-מזבחך פרים.</P>
תהל	נב	1	למנצח משכיל לדוד.<BR>
תהל	נב	2	בבוא דואג האדמי ויגד לשאול ויאמר לו בא דוד אל-בית אחימלך.<BR>
תהל	נב	3	מה-תתהלל ברעה הגבור חסד אל כל-היום.<BR>
תהל	נב	4	הוות תחשב לשונך כתער מלטש עשה רמיה.<BR>
תהל	נב	5	אהבת רע מטוב שקר מדבר צדק סלה.<BR>
תהל	נב	6	אהבת כל-דברי-בלע לשון מרמה.<BR>
תהל	נב	7	גם-אל יתצך לנצח יחתך ויסחך מאהל ושרשך מארץ חיים סלה.<BR>
תהל	נב	8	ויראו צדיקים וייראו ועליו ישחקו.<BR>
תהל	נב	9	הנה הגבר לא ישים אלהים מעוזו ויבטח ברב עשרו יעז בהותו.<BR>
תהל	נב	10	ואני כזית רענן בבית אלהים בטחתי בחסד-אלהים עולם ועד.<BR>
תהל	נב	11	אודך לעולם כי עשית ואקוה שמך כי-טוב נגד חסידיך.</P>
תהל	נג	1	למנצח על-מחלת משכיל לדוד.<BR>
תהל	נג	2	אמר נבל בלבו אין אלהים השחיתו והתעיבו עול אין עשה-טוב.<BR>
תהל	נג	3	אלהים משמים השקיף על-בני אדם לראות היש משכיל דרש את-אלהים.<BR>
תהל	נג	4	כלו סג יחדו נאלחו אין עשה-טוב אין גם-אחד.<BR>
תהל	נג	5	הלא ידעו פעלי און אכלי עמי אכלו לחם אלהים לא קראו.<BR>
תהל	נג	6	שם פחדו-פחד לא-היה פחד כי-אלהים פזר עצמות חנך הבשתה כי-אלהים מאסם.<BR>
תהל	נג	7	מי יתן מציון ישעות ישראל בשוב אלהים שבות עמו יגל יעקב ישמח ישראל.</P>
תהל	נד	1	למנצח בנגינת משכיל לדוד.<BR>
תהל	נד	2	בבוא הזיפים ויאמרו לשאול הלא דוד מסתתר עמנו.<BR>
תהל	נד	3	אלהים בשמך הושיעני ובגבורתך תדינני.<BR>
תהל	נד	4	אלהים שמע תפלתי האזינה לאמרי-פי.<BR>
תהל	נד	5	כי זרים קמו עלי ועריצים בקשו נפשי לא שמו אלהים לנגדם סלה.<BR>
תהל	נד	6	הנה אלהים עזר לי אדני בסמכי נפשי.<BR>
תהל	נד	7	ישוב הרע לשררי באמתך הצמיתם.<BR>
תהל	נד	8	בנדבה אזבחה-לך אודה שמך יהוה כי-טוב.<BR>
תהל	נד	9	כי מכל-צרה הצילני ובאיבי ראתה עיני.</P>
תהל	נה	1	למנצח בנגינת משכיל לדוד.<BR>
תהל	נה	2	האזינה אלהים תפלתי ואל-תתעלם מתחנתי.<BR>
תהל	נה	3	הקשיבה לי וענני אריד בשיחי ואהימה.<BR>
תהל	נה	4	מקול אויב מפני עקת רשע כי-ימיטו עלי און ובאף ישטמוני.<BR>
תהל	נה	5	לבי יחיל בקרבי ואימות מות נפלו עלי.<BR>
תהל	נה	6	יראה ורעד יבא בי ותכסני פלצות.<BR>
תהל	נה	7	ואמר מי-יתן-לי אבר כיונה אעופה ואשכנה.<BR>
תהל	נה	8	הנה ארחיק נדד אלין במדבר סלה.<BR>
תהל	נה	9	אחישה מפלט לי מרוח סעה מסער.<BR>
תהל	נה	10	בלע אדני פלג לשונם כי-ראיתי חמס וריב בעיר.<BR>
תהל	נה	11	יומם ולילה יסובבה על-חומתיה ואון ועמל בקרבה.<BR>
תהל	נה	12	הוות בקרבה ולא-ימיש מרחבה תך ומרמה.<BR>
תהל	נה	13	כי לא-אויב יחרפני ואשא לא-משנאי עלי הגדיל ואסתר ממנו.<BR>
תהל	נה	14	ואתה אנוש כערכי אלופי ומידעי.<BR>
תהל	נה	15	אשר יחדו נמתיק סוד בבית אלהים נהלך ברגש.<BR>
תהל	נה	16	ישימות עלימו ירדו שאול חיים כי-רעות במגורם בקרבם.<BR>
תהל	נה	17	אני אל-אלהים אקרא ויהוה יושיעני.<BR>
תהל	נה	18	ערב ובקר וצהרים אשיחה ואהמה וישמע קולי.<BR>
תהל	נה	19	פדה בשלום נפשי מקרב-לי כי-ברבים היו עמדי.<BR>
תהל	נה	20	ישמע אל ויענם וישב קדם סלה אשר אין חליפות למו ולא יראו אלהים.<BR>
תהל	נה	21	שלח ידיו בשלמיו חלל בריתו.<BR>
תהל	נה	22	חלקו מחמאת פיו וקרב-לבו רכו דבריו משמן והמה פתחות.<BR>
תהל	נה	23	השלך על-יהוה יהבך והוא יכלכלך לא-יתן לעולם מוט לצדיק.<BR>
תהל	נה	24	ואתה אלהים תורדם לבאר שחת אנשי דמים ומרמה לא-יחצו ימיהם ואני אבטח-בך.</P>
תהל	נו	1	למנצח על-יונת אלם רחקים לדוד מכתם באחז אתו פלשתים בגת.<BR>
תהל	נו	2	חנני אלהים כי-שאפני אנוש כל-היום לחם ילחצני.<BR>
תהל	נו	3	שאפו שוררי כל-היום כי-רבים לחמים לי מרום.<BR>
תהל	נו	4	יום אירא אני אליך אבטח.<BR>
תהל	נו	5	באלהים אהלל דברו באלהים בטחתי לא אירא מה-יעשה בשר לי.<BR>
תהל	נו	6	כל-היום דברי יעצבו עלי כל-מחשבתם לרע.<BR>
תהל	נו	7	יגורו יצפינו המה עקבי ישמרו כאשר קוו נפשי.<BR>
תהל	נו	8	על-און פלט-למו באף עמים הורד אלהים.<BR>
תהל	נו	9	נדי ספרתה אתה שימה דמעתי בנאדך הלא בספרתך.<BR>
תהל	נו	10	אז ישובו אויבי אחור ביום אקרא זה-ידעתי כי-אלהים לי.<BR>
תהל	נו	11	באלהים אהלל דבר ביהוה אהלל דבר.<BR>
תהל	נו	12	באלהים בטחתי לא אירא מה-יעשה אדם לי.<BR>
תהל	נו	13	עלי אלהים נדריך אשלם תודת לך.<BR>
תהל	נו	14	כי הצלת נפשי ממות הלא רגלי מדחי להתהלך לפני אלהים באור החיים.</P>
תהל	נז	1	למנצח אל-תשחת לדוד מכתם בברחו מפני-שאול במערה.<BR>
תהל	נז	2	חנני אלהים חנני כי בך חסיה נפשי ובצל-כנפיך אחסה עד יעבר הוות.<BR>
תהל	נז	3	אקרא לאלהים עליון לאל גמר עלי.<BR>
תהל	נז	4	ישלח משמים ויושיעני חרף שאפי סלה ישלח אלהים חסדו ואמתו.<BR>
תהל	נז	5	נפשי בתוך לבאם אשכבה להטים בני-אדם שניהם חנית וחצים ולשונם חרב חדה.<BR>
תהל	נז	6	רומה על-השמים אלהים על כל-הארץ כבודך.<BR>
תהל	נז	7	רשת הכינו לפעמי כפף נפשי כרו לפני שיחה נפלו בתוכה סלה.<BR>
תהל	נז	8	נכון לבי אלהים נכון לבי אשירה ואזמרה.<BR>
תהל	נז	9	עורה כבודי עורה הנבל וכנור אעירה שחר.<BR>
תהל	נז	10	אודך בעמים אדני אזמרך בל-אמים.<BR>
תהל	נז	11	כי-גדל עד-שמים חסדך ועד-שחקים אמתך.<BR>
תהל	נז	12	רומה על-שמים אלהים על כל-הארץ כבודך.</P>
תהל	נח	1	למנצח אל-תשחת לדוד מכתם.<BR>
תהל	נח	2	האמנם אלם צדק תדברון מישרים תשפטו בני אדם.<BR>
תהל	נח	3	אף-בלב עולת תפעלון בארץ חמס ידיכם תפלסון.<BR>
תהל	נח	4	זרו רשעים מרחם תעו מבטן דברי כזב.<BR>
תהל	נח	5	חמת-למו כדמות חמת-נחש כמו-פתן חרש יאטם אזנו.<BR>
תהל	נח	6	אשר לא-ישמע לקול מלחשים חובר חברים מחכם.<BR>
תהל	נח	7	אלהים הרס-שנימו בפימו מלתעות כפירים נתץ יהוה.<BR>
תהל	נח	8	ימאסו כמו-מים יתהלכו-למו ידרך חצו כמו יתמללו.<BR>
תהל	נח	9	כמו שבלול תמס יהלך נפל אשת בל-חזו שמש.<BR>
תהל	נח	10	בטרם יבינו סירתיכם אטד כמו-חי כמו-חרון ישערנו.<BR>
תהל	נח	11	ישמח צדיק כי-חזה נקם פעמיו ירחץ בדם הרשע.<BR>
תהל	נח	12	ויאמר אדם אך-פרי לצדיק אך יש-אלהים שפטים בארץ.</P>
תהל	נט	1	למנצח אל-תשחת לדוד מכתם בשלח שאול וישמרו את-הבית להמיתו.<BR>
תהל	נט	2	הצילני מאיבי אלהי ממתקוממי תשגבני.<BR>
תהל	נט	3	הצילני מפעלי און ומאנשי דמים הושיעני.<BR>
תהל	נט	4	כי הנה ארבו לנפשי יגורו עלי עזים לא-פשעי ולא-חטאתי יהוה.<BR>
תהל	נט	5	בלי-עון ירוצון ויכוננו עורה לקראתי וראה.<BR>
תהל	נט	6	ואתה יהוה-אלהים צבאות אלהי ישראל הקיצה לפקד כל-הגוים אל-תחן כל-בגדי און סלה.<BR>
תהל	נט	7	ישובו לערב יהמו ככלב ויסובבו עיר.<BR>
תהל	נט	8	הנה יביעון בפיהם חרבות בשפתותיהם כי-מי שמע.<BR>
תהל	נט	9	ואתה יהוה תשחק-למו תלעג לכל-גוים.<BR>
תהל	נט	10	עזו אליך אשמרה כי-אלהים משגבי.<BR>
תהל	נט	11	אלהי חסדו יקדמני אלהים יראני בשררי.<BR>
תהל	נט	12	אל-תהרגם פן-ישכחו עמי הניעמו בחילך והורידמו מגננו אדני.<BR>
תהל	נט	13	חטאת-פימו דבר-שפתימו וילכדו בגאונם ומאלה ומכחש יספרו.<BR>
תהל	נט	14	כלה בחמה כלה ואינמו וידעו כי-אלהים משל ביעקב לאפסי הארץ סלה.<BR>
תהל	נט	15	וישובו לערב יהמו ככלב ויסובבו עיר.<BR>
תהל	נט	16	המה ינועון לאכל אם-לא ישבעו וילינו.<BR>
תהל	נט	17	ואני אשיר עזך וארנן לבקר חסדך כי-היית משגב לי ומנוס ביום צר-לי.<BR>
תהל	נט	18	עזי אליך אזמרה כי-אלהים משגבי אלהי חסדי.</P>
תהל	ס	1	למנצח על-שושן עדות מכתם לדוד ללמד.<BR>
תהל	ס	2	בהצותו את ארם נהרים ואת-ארם צובה וישב יואב ויך את-אדום בגיא-מלח שנים עשר אלף.<BR>
תהל	ס	3	אלהים זנחתנו פרצתנו אנפת תשובב לנו.<BR>
תהל	ס	4	הרעשתה ארץ פצמתה רפה שבריה כי-מטה.<BR>
תהל	ס	5	הראיתה עמך קשה השקיתנו יין תרעלה.<BR>
תהל	ס	6	נתתה ליראיך נס להתנוסס מפני קשט סלה.<BR>
תהל	ס	7	למען יחלצון ידידיך הושיעה ימינך ועננו.<BR>
תהל	ס	8	אלהים דבר בקדשו אעלזה אחלקה שכם ועמק סכות אמדד.<BR>
תהל	ס	9	לי גלעד ולי מנשה ואפרים מעוז ראשי יהודה מחקקי.<BR>
תהל	ס	10	מואב סיר רחצי על-אדום אשליך נעלי עלי פלשת התרעעי.<BR>
תהל	ס	11	מי יבלני עיר מצור מי נחני עד-אדום.<BR>
תהל	ס	12	הלא-אתה אלהים זנחתנו ולא-תצא אלהים בצבאותינו.<BR>
תהל	ס	13	הבה-לנו עזרת מצר ושוא תשועת אדם.<BR>
תהל	ס	14	באלהים נעשה-חיל והוא יבוס צרינו.</P>
תהל	סא	1	למנצח על-נגינת לדוד.<BR>
תהל	סא	2	שמעה אלהים רנתי הקשיבה תפלתי.<BR>
תהל	סא	3	מקצה הארץ אליך אקרא בעטף לבי בצור-ירום ממני תנחני.<BR>
תהל	סא	4	כי-היית מחסה לי מגדל-עז מפני אויב.<BR>
תהל	סא	5	אגורה באהלך עולמים אחסה בסתר כנפיך סלה.<BR>
תהל	סא	6	כי-אתה אלהים שמעת לנדרי נתת ירשת יראי שמך.<BR>
תהל	סא	7	ימים על-ימי-מלך תוסיף שנותיו כמו-דר ודר.<BR>
תהל	סא	8	ישב עולם לפני אלהים חסד ואמת מן ינצרהו.<BR>
תהל	סא	9	כן אזמרה שמך לעד לשלמי נדרי יום יום.</P>
תהל	סב	1	למנצח על-ידותון מזמור לדוד.<BR>
תהל	סב	2	אך אל-אלהים דומיה נפשי ממנו ישועתי.<BR>
תהל	סב	3	אך-הוא צורי וישועתי משגבי לא-אמוט רבה.<BR>
תהל	סב	4	עד-אנה תהותתו על איש תרצחו כלכם כקיר נטוי גדר הדחויה.<BR>
תהל	סב	5	אך משאתו יעצו להדיח ירצו כזב בפיו יברכו ובקרבם יקללו-סלה.<BR>
תהל	סב	6	אך לאלהים דומי נפשי כי-ממנו תקותי.<BR>
תהל	סב	7	אך-הוא צורי וישועתי משגבי לא אמוט.<BR>
תהל	סב	8	על-אלהים ישעי וכבודי צור-עזי מחסי באלהים.<BR>
תהל	סב	9	בטחו בו בכל-עת עם שפכו-לפניו לבבכם אלהים מחסה-לנו סלה.<BR>
תהל	סב	10	אך הבל בני-אדם כזב בני איש במאזנים לעלות המה מהבל יחד.<BR>
תהל	סב	11	אל-תבטחו בעשק ובגזל אל-תהבלו חיל כי-ינוב אל-תשיתו לב.<BR>
תהל	סב	12	אחת דבר אלהים שתים-זו שמעתי כי עז לאלהים.<BR>
תהל	סב	13	ולך-אדני חסד כי-אתה תשלם לאיש כמעשהו.</P>
תהל	סג	1	מזמור לדוד בהיותו במדבר יהודה.<BR>
תהל	סג	2	אלהים אלי אתה אשחרך צמאה לך נפשי כמה לך בשרי בארץ-ציה ועיף בלי-מים.<BR>
תהל	סג	3	כן בקדש חזיתיך לראות עזך וכבודך.<BR>
תהל	סג	4	כי-טוב חסדך מחיים שפתי ישבחונך.<BR>
תהל	סג	5	כן אברכך בחיי בשמך אשא כפי.<BR>
תהל	סג	6	כמו חלב ודשן תשבע נפשי ושפתי רננות יהלל-פי.<BR>
תהל	סג	7	אם-זכרתיך על-יצועי באשמרות אהגה-בך.<BR>
תהל	סג	8	כי-היית עזרתה לי ובצל כנפיך ארנן.<BR>
תהל	סג	9	דבקה נפשי אחריך בי תמכה ימינך.<BR>
תהל	סג	10	והמה לשואה יבקשו נפשי יבאו בתחתיות הארץ.<BR>
תהל	סג	11	יגירהו על-ידי-חרב מנת שעלים יהיו.<BR>
תהל	סג	12	והמלך ישמח באלהים יתהלל כל-הנשבע בו כי יסכר פי דוברי-שקר.</P>
תהל	סד	1	למנצח מזמור לדוד.<BR>
תהל	סד	2	שמע-אלהים קולי בשיחי מפחד אויב תצר חיי.<BR>
תהל	סד	3	תסתירני מסוד מרעים מרגשת פעלי און.<BR>
תהל	סד	4	אשר שננו כחרב לשונם דרכו חצם דבר מר.<BR>
תהל	סד	5	לירות במסתרים תם פתאם ירהו ולא ייראו.<BR>
תהל	סד	6	יחזקו-למו דבר רע יספרו לטמון מוקשים אמרו מי יראה-למו.<BR>
תהל	סד	7	יחפשו-עולת תמנו חפש מחפש וקרב איש ולב עמק.<BR>
תהל	סד	8	וירם אלהים חץ פתאום היו מכותם.<BR>
תהל	סד	9	ויכשילוהו עלימו לשונם יתנדדו כל-ראה בם.<BR>
תהל	סד	10	וייראו כל-אדם ויגידו פעל אלהים ומעשהו השכילו.<BR>
תהל	סד	11	ישמח צדיק ביהוה וחסה בו ויתהללו כל-ישרי-לב.</P>
תהל	סה	1	למנצח מזמור לדוד שיר.<BR>
תהל	סה	2	לך דמיה תהלה אלהים בציון ולך ישלם-נדר.<BR>
תהל	סה	3	שמע תפלה עדיך כל-בשר יבאו.<BR>
תהל	סה	4	דברי עונת גברו מני פשעינו אתה תכפרם.<BR>
תהל	סה	5	אשרי תבחר ותקרב ישכן חצריך נשבעה בטוב ביתך קדש היכלך.<BR>
תהל	סה	6	נוראות בצדק תעננו אלהי ישענו מבטח כל-קצוי-ארץ וים רחקים.<BR>
תהל	סה	7	מכין הרים בכחו נאזר בגבורה.<BR>
תהל	סה	8	משביח שאון ימים שאון גליהם והמון לאמים.<BR>
תהל	סה	9	וייראו ישבי קצות מאותתיך מוצאי-בקר וערב תרנין.<BR>
תהל	סה	10	פקדת הארץ ותשקקה רבת תעשרנה פלג אלהים מלא מים תכין דגנם כי-כן תכינה.<BR>
תהל	סה	11	תלמיה רוה נחת גדודיה ברביבים תמגגנה צמחה תברך.<BR>
תהל	סה	12	עטרת שנת טובתך ומעגליך ירעפון דשן.<BR>
תהל	סה	13	ירעפו נאות מדבר וגיל גבעות תחגרנה.<BR>
תהל	סה	14	לבשו כרים הצאן ועמקים יעטפו-בר יתרועעו אף-ישירו.</P>
תהל	סו	1	למנצח שיר מזמור הריעו לאלהים כל-הארץ.<BR>
תהל	סו	2	זמרו כבוד-שמו שימו כבוד תהלתו.<BR>
תהל	סו	3	אמרו לאלהים מה-נורא מעשיך ברב עזך יכחשו לך איביך.<BR>
תהל	סו	4	כל-הארץ ישתחוו לך ויזמרו-לך יזמרו שמך סלה.<BR>
תהל	סו	5	לכו וראו מפעלות אלהים נורא עלילה על-בני אדם.<BR>
תהל	סו	6	הפך ים ליבשה בנהר יעברו ברגל שם נשמחה-בו.<BR>
תהל	סו	7	משל בגבורתו עולם עיניו בגוים תצפינה הסוררים אל-ירימו למו סלה.<BR>
תהל	סו	8	ברכו עמים אלהינו והשמיעו קול תהלתו.<BR>
תהל	סו	9	השם נפשנו בחיים ולא-נתן למוט רגלנו.<BR>
תהל	סו	10	כי-בחנתנו אלהים צרפתנו כצרף-כסף.<BR>
תהל	סו	11	הבאתנו במצודה שמת מועקה במתנינו.<BR>
תהל	סו	12	הרכבת אנוש לראשנו באנו-באש ובמים ותוציאנו לרויה.<BR>
תהל	סו	13	אבוא ביתך בעולות אשלם לך נדרי.<BR>
תהל	סו	14	אשר-פצו שפתי ודבר-פי בצר-לי.<BR>
תהל	סו	15	עלות מחים אעלה-לך עם-קטרת אילים אעשה בקר עם-עתודים סלה.<BR>
תהל	סו	16	לכו-שמעו ואספרה כל-יראי אלהים אשר עשה לנפשי.<BR>
תהל	סו	17	אליו פי-קראתי ורומם תחת לשוני.<BR>
תהל	סו	18	און אם-ראיתי בלבי לא ישמע אדני.<BR>
תהל	סו	19	אכן שמע אלהים הקשיב בקול תפלתי.<BR>
תהל	סו	20	ברוך אלהים אשר לא-הסיר תפלתי וחסדו מאתי.</P>
תהל	סז	1	למנצח בנגינת מזמור שיר.<BR>
תהל	סז	2	אלהים יחננו ויברכנו יאר פניו אתנו סלה.<BR>
תהל	סז	3	לדעת בארץ דרכך בכל-גוים ישועתך.<BR>
תהל	סז	4	יודוך עמים אלהים יודוך עמים כלם.<BR>
תהל	סז	5	ישמחו וירננו לאמים כי-תשפט עמים מישור ולאמים בארץ תנחם סלה.<BR>
תהל	סז	6	יודוך עמים אלהים יודוך עמים כלם.<BR>
תהל	סז	7	ארץ נתנה יבולה יברכנו אלהים אלהינו.<BR>
תהל	סז	8	יברכנו אלהים וייראו אתו כל-אפסי-ארץ.</P>
תהל	סח	1	למנצח לדוד מזמור שיר.<BR>
תהל	סח	2	יקום אלהים יפוצו אויביו וינוסו משנאיו מפניו.<BR>
תהל	סח	3	כהנדף עשן תנדף כהמס דונג מפני-אש יאבדו רשעים מפני אלהים.<BR>
תהל	סח	4	וצדיקים ישמחו יעלצו לפני אלהים וישישו בשמחה.<BR>
תהל	סח	5	שירו לאלהים זמרו שמו סלו לרכב בערבות ביה שמו ועלזו לפניו.<BR>
תהל	סח	6	אבי יתומים ודין אלמנות אלהים במעון קדשו.<BR>
תהל	סח	7	אלהים מושיב יחידים ביתה מוציא אסירים בכושרות אך סוררים שכנו צחיחה.<BR>
תהל	סח	8	אלהים בצאתך לפני עמך בצעדך בישימון סלה.<BR>
תהל	סח	9	ארץ רעשה אף-שמים נטפו מפני אלהים זה סיני מפני אלהים אלהי ישראל.<BR>
תהל	סח	10	גשם נדבות תניף אלהים נחלתך ונלאה אתה כוננתה.<BR>
תהל	סח	11	חיתך ישבו-בה תכין בטובתך לעני אלהים.<BR>
תהל	סח	12	אדני יתן-אמר המבשרות צבא רב.<BR>
תהל	סח	13	מלכי צבאות ידדון ידדון ונות בית תחלק שלל.<BR>
תהל	סח	14	אם-תשכבון בין שפתים כנפי יונה נחפה בכסף ואברותיה בירקרק חרוץ.<BR>
תהל	סח	15	בפרש שדי מלכים בה תשלג בצלמון.<BR>
תהל	סח	16	הר-אלהים הר-בשן הר גבננים הר-בשן.<BR>
תהל	סח	17	למה תרצדון הרים גבננים ההר חמד אלהים לשבתו אף-יהוה ישכן לנצח.<BR>
תהל	סח	18	רכב אלהים רבתים אלפי שנאן אדני בם סיני בקדש.<BR>
תהל	סח	19	עלית למרום שבית שבי לקחת מתנות באדם ואף סוררים לשכן יה אלהים.<BR>
תהל	סח	20	ברוך אדני יום יום יעמס-לנו האל ישועתנו סלה.<BR>
תהל	סח	21	האל לנו אל למושעות וליהוה אדני למות תוצאות.<BR>
תהל	סח	22	אך-אלהים ימחץ ראש איביו קדקד שער מתהלך באשמיו.<BR>
תהל	סח	23	אמר אדני מבשן אשיב אשיב ממצלות ים.<BR>
תהל	סח	24	למען תמחץ רגלך בדם לשון כלביך מאיבים מנהו.<BR>
תהל	סח	25	ראו הליכותיך אלהים הליכות אלי מלכי בקדש.<BR>
תהל	סח	26	קדמו שרים אחר נגנים בתוך עלמות תופפות.<BR>
תהל	סח	27	במקהלות ברכו אלהים יהוה ממקור ישראל.<BR>
תהל	סח	28	שם בנימן צעיר רדם שרי יהודה רגמתם שרי זבלון שרי נפתלי.<BR>
תהל	סח	29	צוה אלהיך עזך עוזה אלהים זו פעלת לנו.<BR>
תהל	סח	30	מהיכלך על-ירושלם לך יובילו מלכים שי.<BR>
תהל	סח	31	גער חית קנה עדת אבירים בעגלי עמים מתרפס ברצי-כסף בזר עמים קרבות יחפצו.<BR>
תהל	סח	32	יאתיו חשמנים מני מצרים כוש תריץ ידיו לאלהים.<BR>
תהל	סח	33	ממלכות הארץ שירו לאלהים זמרו אדני סלה.<BR>
תהל	סח	34	לרכב בשמי שמי-קדם הן יתן בקולו קול עז.<BR>
תהל	סח	35	תנו עז לאלהים על-ישראל גאותו ועזו בשחקים.<BR>
תהל	סח	36	נורא אלהים ממקדשיך אל ישראל הוא נתן עז ותעצמות לעם ברוך אלהים.</P>
תהל	סט	1	למנצח על-שושנים לדוד.<BR>
תהל	סט	2	הושיעני אלהים כי באו מים עד-נפש.<BR>
תהל	סט	3	טבעתי ביון מצולה ואין מעמד באתי במעמקי-מים ושבלת שטפתני.<BR>
תהל	סט	4	יגעתי בקראי נחר גרוני כלו עיני מיחל לאלהי.<BR>
תהל	סט	5	רבו משערות ראשי שנאי חנם עצמו מצמיתי איבי שקר אשר לא-גזלתי אז אשיב.<BR>
תהל	סט	6	אלהים אתה ידעת לאולתי ואשמותי ממך לא-נכחדו.<BR>
תהל	סט	7	אל-יבשו בי קויך אדני יהוה צבאות אל-יכלמו בי מבקשיך אלהי ישראל.<BR>
תהל	סט	8	כי-עליך נשאתי חרפה כסתה כלמה פני.<BR>
תהל	סט	9	מוזר הייתי לאחי ונכרי לבני אמי.<BR>
תהל	סט	10	כי-קנאת ביתך אכלתני וחרפות חורפיך נפלו עלי.<BR>
תהל	סט	11	ואבכה בצום נפשי ותהי לחרפות לי.<BR>
תהל	סט	12	ואתנה לבושי שק ואהי להם למשל.<BR>
תהל	סט	13	ישיחו בי ישבי שער ונגינות שותי שכר.<BR>
תהל	סט	14	ואני תפלתי-לך יהוה עת רצון אלהים ברב-חסדך ענני באמת ישעך.<BR>
תהל	סט	15	הצילני מטיט ואל-אטבעה אנצלה משנאי וממעמקי-מים.<BR>
תהל	סט	16	אל-תשטפני שבלת מים ואל-תבלעני מצולה ואל-תאטר-עלי באר פיה.<BR>
תהל	סט	17	ענני יהוה כי-טוב חסדך כרב רחמיך פנה אלי.<BR>
תהל	סט	18	ואל-תסתר פניך מעבדך כי-צר-לי מהר ענני.<BR>
תהל	סט	19	קרבה אל-נפשי גאלה למען איבי פדני.<BR>
תהל	סט	20	אתה ידעת חרפתי ובשתי וכלמתי נגדך כל-צוררי.<BR>
תהל	סט	21	חרפה שברה לבי ואנושה ואקוה לנוד ואין ולמנחמים ולא מצאתי.<BR>
תהל	סט	22	ויתנו בברותי ראש ולצמאי ישקוני חמץ.<BR>
תהל	סט	23	יהי-שלחנם לפניהם לפח ולשלומים למוקש.<BR>
תהל	סט	24	תחשכנה עיניהם מראות ומתניהם תמיד המעד.<BR>
תהל	סט	25	שפך-עליהם זעמך וחרון אפך ישיגם.<BR>
תהל	סט	26	תהי-טירתם נשמה באהליהם אל-יהי ישב.<BR>
תהל	סט	27	כי-אתה אשר-הכית רדפו ואל-מכאוב חלליך יספרו.<BR>
תהל	סט	28	תנה-עון על-עונם ואל-יבאו בצדקתך.<BR>
תהל	סט	29	ימחו מספר חיים ועם צדיקים אל-יכתבו.<BR>
תהל	סט	30	ואני עני וכואב ישועתך אלהים תשגבני.<BR>
תהל	סט	31	אהללה שם-אלהים בשיר ואגדלנו בתודה.<BR>
תהל	סט	32	ותיטב ליהוה משור פר מקרן מפריס.<BR>
תהל	סט	33	ראו ענוים ישמחו דרשי אלהים ויחי לבבכם.<BR>
תהל	סט	34	כי-שמע אל-אביונים יהוה ואת-אסיריו לא בזה.<BR>
תהל	סט	35	יהללוהו שמים וארץ ימים וכל-רמש בם.<BR>
תהל	סט	36	כי אלהים יושיע ציון ויבנה ערי יהודה וישבו שם וירשוה.<BR>
תהל	סט	37	וזרע עבדיו ינחלוה ואהבי שמו ישכנו-בה.</P>
תהל	ע	1	למנצח לדוד להזכיר.
תהל	ע	2	אלהים להצילני יהוה לעזרתי חושה.<BR>
תהל	ע	3	יבשו ויחפרו מבקשי נפשי יסגו אחור ויכלמו חפצי רעתי.<BR>
תהל	ע	4	ישובו על-עקב בשתם האמרים האח האח.<BR>
תהל	ע	5	ישישו וישמחו בך כל-מבקשיך ויאמרו תמיד יגדל אלהים אהבי ישועתך.<BR>
תהל	ע	6	ואני עני ואביון אלהים חושה-לי עזרי ומפלטי אתה יהוה אל-תאחר.</P>
תהל	עא	1	בך-יהוה חסיתי אל-אבושה לעולם.<BR>
תהל	עא	2	בצדקתך תצילני ותפלטני הטה-אלי אזנך והושיעני.<BR>
תהל	עא	3	היה לי לצור מעון לבוא תמיד צוית להושיעני כי-סלעי ומצודתי אתה.<BR>
תהל	עא	4	אלהי פלטני מיד רשע מכף מעול וחומץ.<BR>
תהל	עא	5	כי-אתה תקותי אדני יהוה מבטחי מנעורי.<BR>
תהל	עא	6	עליך נסמכתי מבטן ממעי אמי אתה גוזי בך תהלתי תמיד.<BR>
תהל	עא	7	כמופת הייתי לרבים ואתה מחסי-עז.<BR>
תהל	עא	8	ימלא פי תהלתך כל-היום תפארתך.<BR>
תהל	עא	9	אל-תשליכני לעת זקנה ככלות כחי אל-תעזבני.<BR>
תהל	עא	10	כי-אמרו אויבי לי ושמרי נפשי נועצו יחדו.<BR>
תהל	עא	11	לאמר אלהים עזבו רדפו ותפשוהו כי-אין מציל.<BR>
תהל	עא	12	אלהים אל-תרחק ממני אלהי לעזרתי חישה.<BR>
תהל	עא	13	יבשו יכלו שטני נפשי יעטו חרפה וכלמה מבקשי רעתי.<BR>
תהל	עא	14	ואני תמיד איחל והוספתי על-כל-תהלתך.<BR>
תהל	עא	15	פי יספר צדקתך כל-היום תשועתך כי לא ידעתי ספרות.<BR>
תהל	עא	16	אבוא בגברות אדני יהוה אזכיר צדקתך לבדך.<BR>
תהל	עא	17	אלהים למדתני מנעורי ועד-הנה אגיד נפלאותיך.<BR>
תהל	עא	18	וגם עד-זקנה ושיבה אלהים אל-תעזבני עד-אגיד זרועך לדור לכל-יבוא גבורתך.<BR>
תהל	עא	19	וצדקתך אלהים עד-מרום אשר-עשית גדלות אלהים מי כמוך.<BR>
תהל	עא	20	אשר הראיתנו צרות רבות ורעות תשוב תחיינו ומתהמות הארץ תשוב תעלני.<BR>
תהל	עא	21	תרב גדלתי ותסב תנחמני.<BR>
תהל	עא	22	גם-אני אודך בכלי-נבל אמתך אלהי אזמרה לך בכנור קדוש ישראל.<BR>
תהל	עא	23	תרננה שפתי כי אזמרה-לך ונפשי אשר פדית.<BR>
תהל	עא	24	גם-לשוני כל-היום תהגה צדקתך כי-בשו כי-חפרו מבקשי רעתי.</P>
תהל	עב	1	לשלמה אלהים משפטיך למלך תן וצדקתך לבן-מלך.<BR>
תהל	עב	2	ידין עמך בצדק וענייך במשפט.<BR>
תהל	עב	3	ישאו הרים שלום לעם וגבעות בצדקה.<BR>
תהל	עב	4	ישפט עניי-עם יושיע לבני אביון וידכא עושק.<BR>
תהל	עב	5	ייראוך עם-שמש ולפני ירח דור דורים.<BR>
תהל	עב	6	ירד כמטר על-גז כרביבים זרזיף ארץ.<BR>
תהל	עב	7	יפרח-בימיו צדיק ורב שלום עד-בלי ירח.<BR>
תהל	עב	8	וירד מים עד-ים ומנהר עד-אפסי-ארץ.<BR>
תהל	עב	9	לפניו יכרעו ציים ואיביו עפר ילחכו.<BR>
תהל	עב	10	מלכי תרשיש ואיים מנחה ישיבו מלכי שבא וסבא אשכר יקריבו.<BR>
תהל	עב	11	וישתחוו-לו כל-מלכים כל-גוים יעבדוהו.<BR>
תהל	עב	12	כי-יציל אביון משוע ועני ואין-עזר לו.<BR>
תהל	עב	13	יחס על-דל ואביון ונפשות אביונים יושיע.<BR>
תהל	עב	14	מתוך ומחמס יגאל נפשם וייקר דמם בעיניו.<BR>
תהל	עב	15	ויחי ויתן-לו מזהב שבא ויתפלל בעדו תמיד כל-היום יברכנהו.<BR>
תהל	עב	16	יהי פסת-בר בארץ בראש הרים ירעש כלבנון פריו ויציצו מעיר כעשב הארץ.<BR>
תהל	עב	17	יהי שמו לעולם לפני-שמש ינין שמו ויתברכו בו כל-גוים יאשרוהו.<BR>
תהל	עב	18	ברוך יהוה אלהים אלהי ישראל עשה נפלאות לבדו.<BR>
תהל	עב	19	וברוך שם כבודו לעולם וימלא כבודו את-כל הארץ אמן ואמן.<BR>
תהל	עב	20	כלו תפלות דוד בן-ישי.</P>
תהל	עג	1	מזמור לאסף אך טוב לישראל אלהים לברי לבב.<BR>
תהל	עג	2	ואני כמעט נטוי רגלי כאין שפכה אשרי.<BR>
תהל	עג	3	כי-קנאתי בהוללים שלום רשעים אראה.<BR>
תהל	עג	4	כי אין חרצבות למותם ובריא אולם.<BR>
תהל	עג	5	בעמל אנוש אינמו ועם-אדם לא ינגעו.<BR>
תהל	עג	6	לכן ענקתמו גאוה יעטף-שית חמס למו.<BR>
תהל	עג	7	יצא מחלב עינמו עברו משכיות לבב.<BR>
תהל	עג	8	ימיקו וידברו ברע עשק ממרום ידברו.<BR>
תהל	עג	9	שתו בשמים פיהם ולשונם תהלך בארץ.<BR>
תהל	עג	10	לכן ישיב עמו הלם ומי מלא ימצו למו.<BR>
תהל	עג	11	ואמרו איכה ידע-אל ויש דעה בעליון.<BR>
תהל	עג	12	הנה-אלה רשעים ושלוי עולם השגו-חיל.<BR>
תהל	עג	13	אך-ריק זכיתי לבבי וארחץ בנקיון כפי.<BR>
תהל	עג	14	ואהי נגוע כל-היום ותוכחתי לבקרים.<BR>
תהל	עג	15	אם-אמרתי אספרה כמו הנה דור בניך בגדתי.<BR>
תהל	עג	16	ואחשבה לדעת זאת עמל היא בעיני.<BR>
תהל	עג	17	עד-אבוא אל-מקדשי-אל אבינה לאחריתם.<BR>
תהל	עג	18	אך בחלקות תשית למו הפלתם למשואות.<BR>
תהל	עג	19	איך היו לשמה כרגע ספו תמו מן-בלהות.<BR>
תהל	עג	20	כחלום מהקיץ אדני בעיר צלמם תבזה.<BR>
תהל	עג	21	כי יתחמץ לבבי וכליותי אשתונן.<BR>
תהל	עג	22	ואני-בער ולא אדע בהמות הייתי עמך.<BR>
תהל	עג	23	ואני תמיד עמך אחזת ביד-ימיני.<BR>
תהל	עג	24	בעצתך תנחני ואחר כבוד תקחני.<BR>
תהל	עג	25	מי-לי בשמים ועמך לא-חפצתי בארץ.<BR>
תהל	עג	26	כלה שארי ולבבי צור-לבבי וחלקי אלהים לעולם.<BR>
תהל	עג	27	כי-הנה רחקיך יאבדו הצמתה כל-זונה ממך.<BR>
תהל	עג	28	ואני קרבת אלהים לי-טוב שתי באדני יהוה מחסי לספר כל-מלאכותיך.</P>
תהל	עד	1	משכיל לאסף למה אלהים זנחת לנצח יעשן אפך בצאן מרעיתך.<BR>
תהל	עד	2	זכר עדתך קנית קדם גאלת שבט נחלתך הר-ציון זה שכנת בו.<BR>
תהל	עד	3	הרימה פעמיך למשאות נצח כל-הרע אויב בקדש.<BR>
תהל	עד	4	שאגו צרריך בקרב מועדך שמו אותתם אתות.<BR>
תהל	עד	5	יודע כמביא למעלה בסבך-עץ קרדמות.<BR>
תהל	עד	6	ועת פתוחיה יחד בכשיל וכילפת יהלמון.<BR>
תהל	עד	7	שלחו באש מקדשך לארץ חללו משכן-שמך.<BR>
תהל	עד	8	אמרו בלבם נינם יחד שרפו כל-מועדי-אל בארץ.<BR>
תהל	עד	9	אותתינו לא ראינו אין-עוד נביא ולא-אתנו ידע עד-מה.<BR>
תהל	עד	10	עד-מתי אלהים יחרף צר ינאץ אויב שמך לנצח.<BR>
תהל	עד	11	למה תשיב ידך וימינך מקרב חוקך כלה.<BR>
תהל	עד	12	ואלהים מלכי מקדם פעל ישועות בקרב הארץ.<BR>
תהל	עד	13	אתה פוררת בעזך ים שברת ראשי תנינים על-המים.<BR>
תהל	עד	14	אתה רצצת ראשי לויתן תתננו מאכל לעם לציים.<BR>
תהל	עד	15	אתה בקעת מעין ונחל אתה הובשת נהרות איתן.<BR>
תהל	עד	16	לך יום אף-לך לילה אתה הכינות מאור ושמש.<BR>
תהל	עד	17	אתה הצבת כל-גבולות ארץ קיץ וחרף אתה יצרתם.<BR>
תהל	עד	18	זכר-זאת אויב חרף יהוה ועם נבל נאצו שמך.<BR>
תהל	עד	19	אל-תתן לחית נפש תורך חית ענייך אל-תשכח לנצח.<BR>
תהל	עד	20	הבט לברית כי מלאו מחשכי-ארץ נאות חמס.<BR>
תהל	עד	21	אל-ישב דך נכלם עני ואביון יהללו שמך.<BR>
תהל	עד	22	קומה אלהים ריבה ריבך זכר חרפתך מני-נבל כל-היום.<BR>
תהל	עד	23	אל-תשכח קול צרריך שאון קמיך עלה תמיד.</P>
תהל	עה	1	למנצח אל-תשחת מזמור לאסף שיר.<BR>
תהל	עה	2	הודינו לך אלהים הודינו וקרוב שמך ספרו נפלאותיך.<BR>
תהל	עה	3	כי אקח מועד אני מישרים אשפט.<BR>
תהל	עה	4	נמגים ארץ וכל-ישביה אנכי תכנתי עמודיה סלה.<BR>
תהל	עה	5	אמרתי להוללים אל-תהלו ולרשעים אל-תרימו קרן.<BR>
תהל	עה	6	אל-תרימו למרום קרנכם תדברו בצואר עתק.<BR>
תהל	עה	7	כי לא ממוצא וממערב ולא ממדבר הרים.<BR>
תהל	עה	8	כי-אלהים שפט זה ישפיל וזה ירים.<BR>
תהל	עה	9	כי כוס ביד-יהוה ויין חמר מלא מסך ויגר מזה אך-שמריה ימצו ישתו כל רשעי-ארץ.<BR>
תהל	עה	10	ואני אגיד לעלם אזמרה לאלהי יעקב.<BR>
תהל	עה	11	וכל-קרני רשעים אגדע תרוממנה קרנות צדיק.</P>
תהל	עו	1	למנצח בנגינת מזמור לאסף שיר.<BR>
תהל	עו	2	נודע ביהודה אלהים בישראל גדול שמו.<BR>
תהל	עו	3	ויהי בשלם סכו ומעונתו בציון.<BR>
תהל	עו	4	שמה שבר רשפי-קשת מגן וחרב ומלחמה סלה.<BR>
תהל	עו	5	נאור אתה אדיר מהררי-טרף.<BR>
תהל	עו	6	אשתוללו אבירי לב נמו שנתם ולא-מצאו כל-אנשי-חיל ידיהם.<BR>
תהל	עו	7	מגערתך אלהי יעקב נרדם ורכב וסוס.<BR>
תהל	עו	8	אתה נורא אתה ומי-יעמד לפניך מאז אפך.<BR>
תהל	עו	9	משמים השמעת דין ארץ יראה ושקטה.<BR>
תהל	עו	10	בקום-למשפט אלהים להושיע כל-ענוי-ארץ סלה.<BR>
תהל	עו	11	כי-חמת אדם תודך שארית חמת תחגר.<BR>
תהל	עו	12	נדרו ושלמו ליהוה אלהיכם כל-סביביו יובילו שי למורא.<BR>
תהל	עו	13	יבצר רוח נגידים נורא למלכי-ארץ.</P>
תהל	עז	1	למנצח על-ידיתון לאסף מזמור.<BR>
תהל	עז	2	קולי אל-אלהים ואצעקה קולי אל-אלהים והאזין אלי.<BR>
תהל	עז	3	ביום צרתי אדני דרשתי ידי לילה נגרה ולא תפוג מאנה הנחם נפשי.<BR>
תהל	עז	4	אזכרה אלהים ואהמיה אשיחה ותתעטף רוחי סלה.<BR>
תהל	עז	5	אחזת שמרות עיני נפעמתי ולא אדבר.<BR>
תהל	עז	6	חשבתי ימים מקדם שנות עולמים.<BR>
תהל	עז	7	אזכרה נגינתי בלילה עם-לבבי אשיחה ויחפש רוחי.<BR>
תהל	עז	8	הלעולמים יזנח אדני ולא-יסיף לרצות עוד.<BR>
תהל	עז	9	האפס לנצח חסדו גמר אמר לדר ודר.<BR>
תהל	עז	10	השכח חנות אל אם-קפץ באף רחמיו סלה.<BR>
תהל	עז	11	ואמר חלותי היא שנות ימין עליון.<BR>
תהל	עז	12	אזכיר מעללי-יה כי-אזכרה מקדם פלאך.<BR>
תהל	עז	13	והגיתי בכל-פעלך ובעלילותיך אשיחה.<BR>
תהל	עז	14	אלהים בקדש דרכך מי-אל גדול כאלהים.<BR>
תהל	עז	15	אתה האל עשה פלא הודעת בעמים עזך.<BR>
תהל	עז	16	גאלת בזרוע עמך בני-יעקב ויוסף סלה.<BR>
תהל	עז	17	ראוך מים אלהים ראוך מים יחילו אף ירגזו תהמות.<BR>
תהל	עז	18	זרמו מים עבות קול נתנו שחקים אף-חצציך יתהלכו.<BR>
תהל	עז	19	קול רעמך בגלגל האירו ברקים תבל רגזה ותרעש הארץ.<BR>
תהל	עז	20	בים דרכך ושביליך במים רבים ועקבותיך לא נדעו.<BR>
תהל	עז	21	נחית כצאן עמך ביד-משה ואהרן.</P>
תהל	עח	1	משכיל לאסף האזינה עמי תורתי הטו אזנכם לאמרי-פי.<BR>
תהל	עח	2	אפתחה במשל פי אביעה חידות מני-קדם.<BR>
תהל	עח	3	אשר שמענו ונדעם ואבותינו ספרו-לנו.<BR>
תהל	עח	4	לא נכחד מבניהם לדור אחרון מספרים תהלות יהוה ועזוזו ונפלאותיו אשר עשה.<BR>
תהל	עח	5	ויקם עדות ביעקב ותורה שם בישראל אשר צוה את-אבותינו להודיעם לבניהם.<BR>
תהל	עח	6	למען ידעו דור אחרון בנים יולדו יקמו ויספרו לבניהם.<BR>
תהל	עח	7	וישימו באלהים כסלם ולא ישכחו מעללי-אל ומצותיו ינצרו.<BR>
תהל	עח	8	ולא יהיו כאבותם דור סורר ומרה דור לא-הכין לבו ולא-נאמנה את-אל רוחו.<BR>
תהל	עח	9	בני-אפרים נושקי רומי-קשת הפכו ביום קרב.<BR>
תהל	עח	10	לא שמרו ברית אלהים ובתורתו מאנו ללכת.<BR>
תהל	עח	11	וישכחו עלילותיו ונפלאותיו אשר הראם.<BR>
תהל	עח	12	נגד אבותם עשה פלא בארץ מצרים שדה-צען.<BR>
תהל	עח	13	בקע ים ויעבירם ויצב-מים כמו-נד.<BR>
תהל	עח	14	וינחם בענן יומם וכל-הלילה באור אש.<BR>
תהל	עח	15	יבקע צרים במדבר וישק כתהמות רבה.<BR>
תהל	עח	16	ויוצא נוזלים מסלע ויורד כנהרות מים.<BR>
תהל	עח	17	ויוסיפו עוד לחטא-לו למרות עליון בציה.<BR>
תהל	עח	18	וינסו-אל בלבבם לשאל-אכל לנפשם.<BR>
תהל	עח	19	וידברו באלהים אמרו היוכל אל לערך שלחן במדבר.<BR>
תהל	עח	20	הן הכה-צור ויזובו מים ונחלים ישטפו הגם-לחם יוכל תת אם-יכין שאר לעמו.<BR>
תהל	עח	21	לכן שמע יהוה ויתעבר ואש נשקה ביעקב וגם-אף עלה בישראל.<BR>
תהל	עח	22	כי לא האמינו באלהים ולא בטחו בישועתו.<BR>
תהל	עח	23	ויצו שחקים ממעל ודלתי שמים פתח.<BR>
תהל	עח	24	וימטר עליהם מן לאכל ודגן-שמים נתן למו.<BR>
תהל	עח	25	לחם אבירים אכל איש צידה שלח להם לשבע.<BR>
תהל	עח	26	יסע קדים בשמים וינהג בעזו תימן.<BR>
תהל	עח	27	וימטר עליהם כעפר שאר וכחול ימים עוף כנף.<BR>
תהל	עח	28	ויפל בקרב מחנהו סביב למשכנתיו.<BR>
תהל	עח	29	ויאכלו וישבעו מאד ותאותם יבא להם.<BR>
תהל	עח	30	לא-זרו מתאותם עוד אכלם בפיהם.<BR>
תהל	עח	31	ואף אלהים עלה בהם ויהרג במשמניהם ובחורי ישראל הכריע.<BR>
תהל	עח	32	בכל-זאת חטאו-עוד ולא-האמינו בנפלאותיו.<BR>
תהל	עח	33	ויכל-בהבל ימיהם ושנותם בבהלה.<BR>
תהל	עח	34	אם-הרגם ודרשוהו ושבו ושחרו-אל.<BR>
תהל	עח	35	ויזכרו כי-אלהים צורם ואל עליון גאלם.<BR>
תהל	עח	36	ויפתוהו בפיהם ובלשונם יכזבו-לו.<BR>
תהל	עח	37	ולבם לא-נכון עמו ולא נאמנו בבריתו.<BR>
תהל	עח	38	והוא רחום יכפר עון ולא-ישחית והרבה להשיב אפו ולא-יעיר כל-חמתו.<BR>
תהל	עח	39	ויזכר כי-בשר המה רוח הולך ולא ישוב.<BR>
תהל	עח	40	כמה ימרוהו במדבר יעציבוהו בישימון.<BR>
תהל	עח	41	וישובו וינסו אל וקדוש ישראל התוו.<BR>
תהל	עח	42	לא-זכרו את-ידו יום אשר-פדם מני-צר.<BR>
תהל	עח	43	אשר-שם במצרים אתותיו ומופתיו בשדה-צען.<BR>
תהל	עח	44	ויהפך לדם יאריהם ונזליהם בל-ישתיון.<BR>
תהל	עח	45	ישלח בהם ערב ויאכלם וצפרדע ותשחיתם.<BR>
תהל	עח	46	ויתן לחסיל יבולם ויגיעם לארבה.<BR>
תהל	עח	47	יהרג בברד גפנם ושקמותם בחנמל.<BR>
תהל	עח	48	ויסגר לברד בעירם ומקניהם לרשפים.<BR>
תהל	עח	49	ישלח-בם חרון אפו עברה וזעם וצרה משלחת מלאכי רעים.<BR>
תהל	עח	50	יפלס נתיב לאפו לא-חשך ממות נפשם וחיתם לדבר הסגיר.<BR>
תהל	עח	51	ויך כל-בכור במצרים ראשית אונים באהלי-חם.<BR>
תהל	עח	52	ויסע כצאן עמו וינהגם כעדר במדבר.<BR>
תהל	עח	53	וינחם לבטח ולא פחדו ואת-אויביהם כסה הים.<BR>
תהל	עח	54	ויביאם אל-גבול קדשו הר-זה קנתה ימינו.<BR>
תהל	עח	55	ויגרש מפניהם גוים ויפילם בחבל נחלה וישכן באהליהם שבטי ישראל.<BR>
תהל	עח	56	וינסו וימרו את-אלהים עליון ועדותיו לא שמרו.<BR>
תהל	עח	57	ויסגו ויבגדו כאבותם נהפכו כקשת רמיה.<BR>
תהל	עח	58	ויכעיסוהו בבמותם ובפסיליהם יקניאוהו.<BR>
תהל	עח	59	שמע אלהים ויתעבר וימאס מאד בישראל.<BR>
תהל	עח	60	ויטש משכן שלו אהל שכן באדם.<BR>
תהל	עח	61	ויתן לשבי עזו ותפארתו ביד-צר.<BR>
תהל	עח	62	ויסגר לחרב עמו ובנחלתו התעבר.<BR>
תהל	עח	63	בחוריו אכלה-אש ובתולתיו לא הוללו.<BR>
תהל	עח	64	כהניו בחרב נפלו ואלמנתיו לא תבכינה.<BR>
תהל	עח	65	ויקץ כישן אדני כגבור מתרונן מיין.<BR>
תהל	עח	66	ויך-צריו אחור חרפת עולם נתן למו.<BR>
תהל	עח	67	וימאס באהל יוסף ובשבט אפרים לא בחר.<BR>
תהל	עח	68	ויבחר את-שבט יהודה את-הר ציון אשר אהב.<BR>
תהל	עח	69	ויבן כמו-רמים מקדשו כארץ יסדה לעולם.<BR>
תהל	עח	70	ויבחר בדוד עבדו ויקחהו ממכלאת צאן.<BR>
תהל	עח	71	מאחר עלות הביאו לרעות ביעקב עמו ובישראל נחלתו.<BR>
תהל	עח	72	וירעם כתם לבבו ובתבונות כפיו ינחם.</P>
תהל	עט	1	מזמור לאסף אלהים באו גוים בנחלתך טמאו את-היכל קדשך שמו את-ירושלם לעיים.<BR>
תהל	עט	2	נתנו את-נבלת עבדיך מאכל לעוף השמים בשר חסידיך לחיתו-ארץ.<BR>
תהל	עט	3	שפכו דמם כמים סביבות ירושלם ואין קובר.<BR>
תהל	עט	4	היינו חרפה לשכנינו לעג וקלס לסביבותינו.<BR>
תהל	עט	5	עד-מה יהוה תאנף לנצח תבער כמו-אש קנאתך.<BR>
תהל	עט	6	שפך חמתך אל-הגוים אשר לא-ידעוך ועל ממלכות אשר בשמך לא קראו.<BR>
תהל	עט	7	כי אכל את-יעקב ואת-נוהו השמו.<BR>
תהל	עט	8	אל-תזכר-לנו עונת ראשנים מהר יקדמונו רחמיך כי דלונו מאד.<BR>
תהל	עט	9	עזרנו אלהי ישענו על-דבר כבוד-שמך והצילנו וכפר על-חטאתינו למען שמך.<BR>
תהל	עט	10	למה יאמרו הגוים איה אלהיהם יודע בגיים לעינינו נקמת דם-עבדיך השפוך.<BR>
תהל	עט	11	תבוא לפניך אנקת אסיר כגדל זרועך הותר בני תמותה.<BR>
תהל	עט	12	והשב לשכנינו שבעתים אל-חיקם חרפתם אשר חרפוך אדני.<BR>
תהל	עט	13	ואנחנו עמך וצאן מרעיתך נודה לך לעולם לדר ודר נספר תהלתך.</P>
תהל	פ	1	למנצח אל-ששנים עדות לאסף מזמור.<BR>
תהל	פ	2	רעה ישראל האזינה נהג כצאן יוסף ישב הכרובים הופיעה.<BR>
תהל	פ	3	לפני אפרים ובנימן ומנשה עוררה את-גבורתך ולכה לישעתה לנו.<BR>
תהל	פ	4	אלהים השיבנו והאר פניך ונושעה.<BR>
תהל	פ	5	יהוה אלהים צבאות עד-מתי עשנת בתפלת עמך.<BR>
תהל	פ	6	האכלתם לחם דמעה ותשקמו בדמעות שליש.<BR>
תהל	פ	7	תשימנו מדון לשכנינו ואיבינו ילעגו-למו.<BR>
תהל	פ	8	אלהים צבאות השיבנו והאר פניך ונושעה.<BR>
תהל	פ	9	גפן ממצרים תסיע תגרש גוים ותטעה.<BR>
תהל	פ	10	פנית לפניה ותשרש שרשיה ותמלא-ארץ.<BR>
תהל	פ	11	כסו הרים צלה וענפיה ארזי-אל.<BR>
תהל	פ	12	תשלח קצירה עד-ים ואל-נהר יונקותיה.<BR>
תהל	פ	13	למה פרצת גדריה וארוה כל-עברי דרך.<BR>
תהל	פ	14	יכרסמנה חזיר מיער וזיז שדי ירענה.<BR>
תהל	פ	15	אלהים צבאות שוב-נא הבט משמים וראה ופקד גפן זאת.<BR>
תהל	פ	16	וכנה אשר-נטעה ימינך ועל-בן אמצתה לך.<BR>
תהל	פ	17	שרפה באש כסוחה מגערת פניך יאבדו.<BR>
תהל	פ	18	תהי-ידך על-איש ימינך על-בן-אדם אמצת לך.<BR>
תהל	פ	19	ולא-נסוג ממך תחינו ובשמך נקרא.<BR>
תהל	פ	20	יהוה אלהים צבאות השיבנו האר פניך ונושעה.</P>
תהל	פא	1	למנצח על-הגתית לאסף.<BR>
תהל	פא	2	הרנינו לאלהים עוזנו הריעו לאלהי יעקב.<BR>
תהל	פא	3	שאו-זמרה ותנו-תף כנור נעים עם-נבל.<BR>
תהל	פא	4	תקעו בחדש שופר בכסה ליום חגנו.<BR>
תהל	פא	5	כי חק לישראל הוא משפט לאלהי יעקב.<BR>
תהל	פא	6	עדות ביהוסף שמו בצאתו על-ארץ מצרים שפת לא-ידעתי אשמע.<BR>
תהל	פא	7	הסירותי מסבל שכמו כפיו מדוד תעברנה.<BR>
תהל	פא	8	בצרה קראת ואחלצך אענך בסתר רעם אבחנך על-מי מריבה סלה.<BR>
תהל	פא	9	שמע עמי ואעידה בך ישראל אם-תשמע-לי.<BR>
תהל	פא	10	לא-יהיה בך אל זר ולא תשתחוה לאל נכר.<BR>
תהל	פא	11	אנכי יהוה אלהיך המעלך מארץ מצרים הרחב-פיך ואמלאהו.<BR>
תהל	פא	12	ולא-שמע עמי לקולי וישראל לא-אבה לי.<BR>
תהל	פא	13	ואשלחהו בשרירות לבם ילכו במועצותיהם.<BR>
תהל	פא	14	לו עמי שמע לי ישראל בדרכי יהלכו.<BR>
תהל	פא	15	כמעט אויביהם אכניע ועל צריהם אשיב ידי.<BR>
תהל	פא	16	משנאי יהוה יכחשו-לו ויהי עתם לעולם.<BR>
תהל	פא	17	ויאכילהו מחלב חטה ומצור דבש אשביעך.</P>
תהל	פב	1	מזמור לאסף אלהים נצב בעדת-אל בקרב אלהים ישפט.<BR>
תהל	פב	2	עד-מתי תשפטו-עול ופני רשעים תשאו-סלה.<BR>
תהל	פב	3	שפטו-דל ויתום עני ורש הצדיקו.<BR>
תהל	פב	4	פלטו-דל ואביון מיד רשעים הצילו.<BR>
תהל	פב	5	לא ידעו ולא יבינו בחשכה יתהלכו ימוטו כל-מוסדי ארץ.<BR>
תהל	פב	6	אני-אמרתי אלהים אתם ובני עליון כלכם.<BR>
תהל	פב	7	אכן כאדם תמותון וכאחד השרים תפלו.<BR>
תהל	פב	8	קומה אלהים שפטה הארץ כי-אתה תנחל בכל-הגוים.</P>
תהל	פג	1	שיר מזמור לאסף.<BR>
תהל	פג	2	אלהים אל-דמי-לך אל-תחרש ואל-תשקט אל.<BR>
תהל	פג	3	כי-הנה אויביך יהמיון ומשנאיך נשאו ראש.<BR>
תהל	פג	4	על-עמך יערימו סוד ויתיעצו על-צפוניך.<BR>
תהל	פג	5	אמרו לכו ונכחידם מגוי ולא-יזכר שם-ישראל עוד.<BR>
תהל	פג	6	כי נועצו לב יחדו עליך ברית יכרתו.<BR>
תהל	פג	7	אהלי אדום וישמעאלים מואב והגרים.<BR>
תהל	פג	8	גבל ועמון ועמלק פלשת עם-ישבי צור.<BR>
תהל	פג	9	גם-אשור נלוה עמם היו זרוע לבני-לוט סלה.<BR>
תהל	פג	10	עשה-להם כמדין כסיסרא כיבין בנחל קישון.<BR>
תהל	פג	11	נשמדו בעין-דאר היו דמן לאדמה.<BR>
תהל	פג	12	שיתמו נדיבמו כערב וכזאב וכזבח וכצלמנע כל-נסיכמו.<BR>
תהל	פג	13	אשר אמרו נירשה לנו את נאות אלהים.<BR>
תהל	פג	14	אלהי שיתמו כגלגל כקש לפני-רוח.<BR>
תהל	פג	15	כאש תבער-יער וכלהבה תלהט הרים.<BR>
תהל	פג	16	כן תרדפם בסערך ובסופתך תבהלם.<BR>
תהל	פג	17	מלא פניהם קלון ויבקשו שמך יהוה.<BR>
תהל	פג	18	יבשו ויבהלו עדי-עד ויחפרו ויאבדו.<BR>
תהל	פג	19	וידעו כי-אתה שמך יהוה לבדך עליון על-כל-הארץ.</P>
תהל	פד	1	למנצח על-הגתית לבני-קרח מזמור.<BR>
תהל	פד	2	מה-ידידות משכנותיך יהוה צבאות.<BR>
תהל	פד	3	נכספה וגם-כלתה נפשי לחצרות יהוה לבי ובשרי ירננו אל אל-חי.<BR>
תהל	פד	4	גם-צפור מצאה בית ודרור קן לה אשר-שתה אפרחיה את-מזבחותיך יהוה צבאות מלכי ואלהי.<BR>
תהל	פד	5	אשרי יושבי ביתך עוד יהללוך סלה.<BR>
תהל	פד	6	אשרי אדם עוז-לו בך מסלות בלבבם.<BR>
תהל	פד	7	עברי בעמק הבכא מעין ישיתוהו גם-ברכות יעטה מורה.<BR>
תהל	פד	8	ילכו מחיל אל-חיל יראה אל-אלהים בציון.<BR>
תהל	פד	9	יהוה אלהים צבאות שמעה תפלתי האזינה אלהי יעקב סלה.<BR>
תהל	פד	10	מגננו ראה אלהים והבט פני משיחך.<BR>
תהל	פד	11	כי טוב-יום בחצריך מאלף בחרתי הסתופף בבית אלהי מדור באהלי-רשע.<BR>
תהל	פד	12	כי שמש ומגן יהוה אלהים חן וכבוד יתן יהוה לא ימנע-טוב להלכים בתמים.<BR>
תהל	פד	13	יהוה צבאות אשרי אדם בטח בך.</P>
תהל	פה	1	למנצח לבני-קרח מזמור.<BR>
תהל	פה	2	רצית יהוה ארצך שבת שבות יעקב.<BR>
תהל	פה	3	נשאת עון עמך כסית כל-חטאתם סלה.<BR>
תהל	פה	4	אספת כל-עברתך השיבות מחרון אפך.<BR>
תהל	פה	5	שובנו אלהי ישענו והפר כעסך עמנו.<BR>
תהל	פה	6	הלעולם תאנף-בנו תמשך אפך לדר ודר.<BR>
תהל	פה	7	הלא-אתה תשוב תחינו ועמך ישמחו-בך.<BR>
תהל	פה	8	הראנו יהוה חסדך וישעך תתן-לנו.<BR>
תהל	פה	9	אשמעה מה-ידבר האל יהוה כי ידבר שלום אל-עמו ואל-חסידיו ואל-ישובו לכסלה.<BR>
תהל	פה	10	אך קרוב ליראיו ישעו לשכן כבוד בארצנו.<BR>
תהל	פה	11	חסד-ואמת נפגשו צדק ושלום נשקו.<BR>
תהל	פה	12	אמת מארץ תצמח וצדק משמים נשקף.<BR>
תהל	פה	13	גם-יהוה יתן הטוב וארצנו תתן יבולה.<BR>
תהל	פה	14	צדק לפניו יהלך וישם לדרך פעמיו.</P>
תהל	פו	1	תפלה לדוד הטה-יהוה אזנך ענני כי-עני ואביון אני.<BR>
תהל	פו	2	שמרה נפשי כי-חסיד אני הושע עבדך אתה אלהי הבוטח אליך.<BR>
תהל	פו	3	חנני אדני כי אליך אקרא כל-היום.<BR>
תהל	פו	4	שמח נפש עבדך כי אליך אדני נפשי אשא.<BR>
תהל	פו	5	כי-אתה אדני טוב וסלח ורב-חסד לכל-קראיך.<BR>
תהל	פו	6	האזינה יהוה תפלתי והקשיבה בקול תחנונותי.<BR>
תהל	פו	7	ביום צרתי אקראך כי תענני.<BR>
תהל	פו	8	אין-כמוך באלהים אדני ואין כמעשיך.<BR>
תהל	פו	9	כל-גוים אשר עשית יבואו וישתחוו לפניך אדני ויכבדו לשמך.<BR>
תהל	פו	10	כי-גדול אתה ועשה נפלאות אתה אלהים לבדך.<BR>
תהל	פו	11	הורני יהוה דרכך אהלך באמתך יחד לבבי ליראה שמך.<BR>
תהל	פו	12	אודך אדני אלהי בכל-לבבי ואכבדה שמך לעולם.<BR>
תהל	פו	13	כי-חסדך גדול עלי והצלת נפשי משאול תחתיה.<BR>
תהל	פו	14	אלהים זדים קמו-עלי ועדת עריצים בקשו נפשי ולא שמוך לנגדם.<BR>
תהל	פו	15	ואתה אדני אל-רחום וחנון ארך אפים ורב-חסד ואמת.<BR>
תהל	פו	16	פנה אלי וחנני תנה-עזך לעבדך והושיעה לבן-אמתך.<BR>
תהל	פו	17	עשה-עמי אות לטובה ויראו שנאי ויבשו כי-אתה יהוה עזרתני ונחמתני.</P>
תהל	פז	1	לבני-קרח מזמור שיר יסודתו בהררי-קדש.<BR>
תהל	פז	2	אהב יהוה שערי ציון מכל משכנות יעקב.<BR>
תהל	פז	3	נכבדות מדבר בך עיר האלהים סלה.<BR>
תהל	פז	4	אזכיר רהב ובבל לידעי הנה פלשת וצור עם-כוש זה ילד-שם.<BR>
תהל	פז	5	ולציון יאמר איש ואיש ילד-בה והוא יכוננה עליון.<BR>
תהל	פז	6	יהוה יספר בכתוב עמים זה ילד-שם סלה.<BR>
תהל	פז	7	ושרים כחללים כל-מעיני בך.</P>
תהל	פח	1	שיר מזמור לבני קרח למנצח על-מחלת לענות משכיל להימן האזרחי.<BR>
תהל	פח	2	יהוה אלהי ישועתי יום-צעקתי בלילה נגדך.<BR>
תהל	פח	3	תבוא לפניך תפלתי הטה-אזנך לרנתי.<BR>
תהל	פח	4	כי-שבעה ברעות נפשי וחיי לשאול הגיעו.<BR>
תהל	פח	5	נחשבתי עם-יורדי בור הייתי כגבר אין-איל.<BR>
תהל	פח	6	במתים חפשי כמו חללים שכבי קבר אשר לא זכרתם עוד והמה מידך נגזרו.<BR>
תהל	פח	7	שתני בבור תחתיות במחשכים במצלות.<BR>
תהל	פח	8	עלי סמכה חמתך וכל-משבריך ענית סלה.<BR>
תהל	פח	9	הרחקת מידעי ממני שתני תועבות למו כלא ולא אצא.<BR>
תהל	פח	10	עיני דאבה מני עני קראתיך יהוה בכל-יום שטחתי אליך כפי.<BR>
תהל	פח	11	הלמתים תעשה-פלא אם-רפאים יקומו יודוך סלה.<BR>
תהל	פח	12	היספר בקבר חסדך אמונתך באבדון.<BR>
תהל	פח	13	היודע בחשך פלאך וצדקתך בארץ נשיה.<BR>
תהל	פח	14	ואני אליך יהוה שועתי ובבקר תפלתי תקדמך.<BR>
תהל	פח	15	למה יהוה תזנח נפשי תסתיר פניך ממני.<BR>
תהל	פח	16	עני אני וגוע מנער נשאתי אמיך אפונה.<BR>
תהל	פח	17	עלי עברו חרוניך בעותיך צמתותני.<BR>
תהל	פח	18	סבוני כמים כל-היום הקיפו עלי יחד.<BR>
תהל	פח	19	הרחקת ממני אהב ורע מידעי מחשך.</P>
תהל	פט	1	משכיל לאיתן האזרחי.<BR>
תהל	פט	2	חסדי יהוה עולם אשירה לדר ודר אודיע אמונתך בפי.<BR>
תהל	פט	3	כי-אמרתי עולם חסד יבנה שמים תכן אמונתך בהם.<BR>
תהל	פט	4	כרתי ברית לבחירי נשבעתי לדוד עבדי.<BR>
תהל	פט	5	עד-עולם אכין זרעך ובניתי לדר-ודור כסאך סלה.<BR>
תהל	פט	6	ויודו שמים פלאך יהוה אף-אמונתך בקהל קדשים.<BR>
תהל	פט	7	כי מי בשחק יערך ליהוה ידמה ליהוה בבני אלים.<BR>
תהל	פט	8	אל נערץ בסוד-קדשים רבה ונורא על-כל-סביביו.<BR>
תהל	פט	9	יהוה אלהי צבאות מי-כמוך חסין יה ואמונתך סביבותיך.<BR>
תהל	פט	10	אתה מושל בגאות הים בשוא גליו אתה תשבחם.<BR>
תהל	פט	11	אתה דכאת כחלל רהב בזרוע עזך פזרת אויביך.<BR>
תהל	פט	12	לך שמים אף-לך ארץ תבל ומלאה אתה יסדתם.<BR>
תהל	פט	13	צפון וימין אתה בראתם תבור וחרמון בשמך ירננו.<BR>
תהל	פט	14	לך זרוע עם-גבורה תעז ידך תרום ימינך.<BR>
תהל	פט	15	צדק ומשפט מכון כסאך חסד ואמת יקדמו פניך.<BR>
תהל	פט	16	אשרי העם יודעי תרועה יהוה באור-פניך יהלכון.<BR>
תהל	פט	17	בשמך יגילון כל-היום ובצדקתך ירומו.<BR>
תהל	פט	18	כי-תפארת עזמו אתה וברצנך תרים קרננו.<BR>
תהל	פט	19	כי ליהוה מגננו ולקדוש ישראל מלכנו.<BR>
תהל	פט	20	אז דברת-בחזון לחסידיך ותאמר שויתי עזר על-גבור הרימותי בחור מעם.<BR>
תהל	פט	21	מצאתי דוד עבדי בשמן קדשי משחתיו.<BR>
תהל	פט	22	אשר ידי תכון עמו אף-זרועי תאמצנו.<BR>
תהל	פט	23	לא-ישא אויב בו ובן-עולה לא יעננו.<BR>
תהל	פט	24	וכתותי מפניו צריו ומשנאיו אגוף.<BR>
תהל	פט	25	ואמונתי וחסדי עמו ובשמי תרום קרנו.<BR>
תהל	פט	26	ושמתי בים ידו ובנהרות ימינו.<BR>
תהל	פט	27	הוא יקראני אבי אתה אלי וצור ישועתי.<BR>
תהל	פט	28	אף-אני בכור אתנהו עליון למלכי-ארץ.<BR>
תהל	פט	29	לעולם אשמור-לו חסדי ובריתי נאמנת לו.<BR>
תהל	פט	30	ושמתי לעד זרעו וכסאו כימי שמים.<BR>
תהל	פט	31	אם-יעזבו בניו תורתי ובמשפטי לא ילכון.<BR>
תהל	פט	32	אם-חקתי יחללו ומצותי לא ישמרו.<BR>
תהל	פט	33	ופקדתי בשבט פשעם ובנגעים עונם.<BR>
תהל	פט	34	וחסדי לא-אפיר מעמו ולא-אשקר באמונתי.<BR>
תהל	פט	35	לא-אחלל בריתי ומוצא שפתי לא אשנה.<BR>
תהל	פט	36	אחת נשבעתי בקדשי אם-לדוד אכזב.<BR>
תהל	פט	37	זרעו לעולם יהיה וכסאו כשמש נגדי.<BR>
תהל	פט	38	כירח יכון עולם ועד בשחק נאמן סלה.<BR>
תהל	פט	39	ואתה זנחת ותמאס התעברת עם-משיחך.<BR>
תהל	פט	40	נארתה ברית עבדך חללת לארץ נזרו.<BR>
תהל	פט	41	פרצת כל-גדרתיו שמת מבצריו מחתה.<BR>
תהל	פט	42	שסהו כל-עברי דרך היה חרפה לשכניו.<BR>
תהל	פט	43	הרימות ימין צריו השמחת כל-אויביו.<BR>
תהל	פט	44	אף-תשיב צור חרבו ולא הקימתו במלחמה.<BR>
תהל	פט	45	השבת מטהרו וכסאו לארץ מגרתה.<BR>
תהל	פט	46	הקצרת ימי עלומיו העטית עליו בושה סלה.<BR>
תהל	פט	47	עד-מה יהוה תסתר לנצח תבער כמו-אש חמתך.<BR>
תהל	פט	48	זכר-אני מה-חלד על-מה-שוא בראת כל-בני-אדם.<BR>
תהל	פט	49	מי גבר יחיה ולא יראה-מות ימלט נפשו מיד-שאול סלה.<BR>
תהל	פט	50	איה חסדיך הראשנים אדני נשבעת לדוד באמונתך.<BR>
תהל	פט	51	זכר אדני חרפת עבדיך שאתי בחיקי כל-רבים עמים.<BR>
תהל	פט	52	אשר חרפו אויביך יהוה אשר חרפו עקבות משיחך.<BR>
תהל	פט	53	ברוך יהוה לעולם אמן ואמן.</P>
תהל	צ	1	תפלה למשה איש-האלהים אדני מעון אתה היית לנו בדר ודר.<BR>
תהל	צ	2	בטרם הרים ילדו ותחולל ארץ ותבל ומעולם עד-עולם אתה אל.<BR>
תהל	צ	3	תשב אנוש עד-דכא ותאמר שובו בני-אדם.<BR>
תהל	צ	4	כי אלף שנים בעיניך כיום אתמול כי יעבר ואשמורה בלילה.<BR>
תהל	צ	5	זרמתם שנה יהיו בבקר כחציר יחלף.<BR>
תהל	צ	6	בבקר יציץ וחלף לערב ימולל ויבש.<BR>
תהל	צ	7	כי-כלינו באפך ובחמתך נבהלנו.<BR>
תהל	צ	8	שת עונתינו לנגדך עלמנו למאור פניך.<BR>
תהל	צ	9	כי כל-ימינו פנו בעברתך כלינו שנינו כמו-הגה.<BR>
תהל	צ	10	ימי-שנותינו בהם שבעים שנה ואם בגבורת שמונים שנה ורהבם עמל ואון כי-גז חיש ונעפה.<BR>
תהל	צ	11	מי-יודע עז אפך וכיראתך עברתך.<BR>
תהל	צ	12	למנות ימינו כן הודע ונבא לבב חכמה.<BR>
תהל	צ	13	שובה יהוה עד-מתי והנחם על-עבדיך.<BR>
תהל	צ	14	שבענו בבקר חסדך ונרננה ונשמחה בכל-ימינו.<BR>
תהל	צ	15	שמחנו כימות עניתנו שנות ראינו רעה.<BR>
תהל	צ	16	יראה אל-עבדיך פעלך והדרך על-בניהם.<BR>
תהל	צ	17	ויהי נעם אדני אלהינו עלינו ומעשה ידינו כוננה עלינו ומעשה ידינו כוננהו.</P>
תהל	צא	1	ישב בסתר עליון בצל שדי יתלונן.<BR>
תהל	צא	2	אמר ליהוה מחסי ומצודתי אלהי אבטח-בו.<BR>
תהל	צא	3	כי הוא יצילך מפח יקוש מדבר הוות.<BR>
תהל	צא	4	באברתו יסך לך ותחת-כנפיו תחסה צנה וסחרה אמתו.<BR>
תהל	צא	5	לא-תירא מפחד לילה מחץ יעוף יומם.<BR>
תהל	צא	6	מדבר באפל יהלך מקטב ישוד צהרים.<BR>
תהל	צא	7	יפל מצדך אלף ורבבה מימינך אליך לא יגש.<BR>
תהל	צא	8	רק בעיניך תביט ושלמת רשעים תראה.<BR>
תהל	צא	9	כי-אתה יהוה מחסי עליון שמת מעונך.<BR>
תהל	צא	10	לא-תאנה אליך רעה ונגע לא-יקרב באהלך.<BR>
תהל	צא	11	כי מלאכיו יצוה-לך לשמרך בכל-דרכיך.<BR>
תהל	צא	12	על-כפים ישאונך פן-תגף באבן רגלך.<BR>
תהל	צא	13	על-שחל ופתן תדרך תרמס כפיר ותנין.<BR>
תהל	צא	14	כי בי חשק ואפלטהו אשגבהו כי-ידע שמי.<BR>
תהל	צא	15	יקראני ואענהו עמו-אנכי בצרה אחלצהו ואכבדהו.<BR>
תהל	צא	16	ארך ימים אשביעהו ואראהו בישועתי.</P>
תהל	צב	1	מזמור שיר ליום השבת.<BR>
תהל	צב	2	טוב להדות ליהוה ולזמר לשמך עליון.<BR>
תהל	צב	3	להגיד בבקר חסדך ואמונתך בלילות.<BR>
תהל	צב	4	עלי-עשור ועלי-נבל עלי הגיון בכנור.<BR>
תהל	צב	5	כי שמחתני יהוה בפעלך במעשי ידיך ארנן.<BR>
תהל	צב	6	מה-גדלו מעשיך יהוה מאד עמקו מחשבתיך.<BR>
תהל	צב	7	איש-בער לא ידע וכסיל לא-יבין את-זאת.<BR>
תהל	צב	8	בפרח רשעים כמו עשב ויציצו כל-פעלי און להשמדם עדי-עד.<BR>
תהל	צב	9	ואתה מרום לעלם יהוה.<BR>
תהל	צב	10	כי הנה איביך יהוה כי-הנה איביך יאבדו יתפרדו כל-פעלי און.<BR>
תהל	צב	11	ותרם כראים קרני בלתי בשמן רענן.<BR>
תהל	צב	12	ותבט עיני בשורי בקמים עלי מרעים תשמענה אזני.<BR>
תהל	צב	13	צדיק כתמר יפרח כארז בלבנון ישגה.<BR>
תהל	צב	14	שתולים בבית יהוה בחצרות אלהינו יפריחו.<BR>
תהל	צב	15	עוד ינובון בשיבה דשנים ורעננים יהיו.<BR>
תהל	צב	16	להגיד כי-ישר יהוה צורי ולא-עלתה בו.</P>
תהל	צג	1	יהוה מלך גאות לבש לבש יהוה עז התאזר אף-תכון תבל בל-תמוט.<BR>
תהל	צג	2	נכון כסאך מאז מעולם אתה.<BR>
תהל	צג	3	נשאו נהרות יהוה נשאו נהרות קולם ישאו נהרות דכים.<BR>
תהל	צג	4	מקלות מים רבים אדירים משברי-ים אדיר במרום יהוה.<BR>
תהל	צג	5	עדתיך נאמנו מאד לביתך נאוה-קדש יהוה לארך ימים.</P>
תהל	צד	1	אל-נקמות יהוה אל נקמות הופיע.<BR>
תהל	צד	2	הנשא שפט הארץ השב גמול על-גאים.<BR>
תהל	צד	3	עד-מתי רשעים יהוה עד-מתי רשעים יעלזו.<BR>
תהל	צד	4	יביעו ידברו עתק יתאמרו כל-פעלי און.<BR>
תהל	צד	5	עמך יהוה ידכאו ונחלתך יענו.<BR>
תהל	צד	6	אלמנה וגר יהרגו ויתומים ירצחו.<BR>
תהל	צד	7	ויאמרו לא יראה-יה ולא-יבין אלהי יעקב.<BR>
תהל	צד	8	בינו בערים בעם וכסילים מתי תשכילו.<BR>
תהל	צד	9	הנטע אזן הלא ישמע אם-יצר עין הלא יביט.<BR>
תהל	צד	10	היסר גוים הלא יוכיח המלמד אדם דעת.<BR>
תהל	צד	11	יהוה ידע מחשבות אדם כי-המה הבל.<BR>
תהל	צד	12	אשרי הגבר אשר-תיסרנו יה ומתורתך תלמדנו.<BR>
תהל	צד	13	להשקיט לו מימי רע עד יכרה לרשע שחת.<BR>
תהל	צד	14	כי לא-יטש יהוה עמו ונחלתו לא יעזב.<BR>
תהל	צד	15	כי-עד-צדק ישוב משפט ואחריו כל-ישרי-לב.<BR>
תהל	צד	16	מי-יקום לי עם-מרעים מי-יתיצב לי עם-פעלי און.<BR>
תהל	צד	17	לולי יהוה עזרתה לי כמעט שכנה דומה נפשי.<BR>
תהל	צד	18	אם-אמרתי מטה רגלי חסדך יהוה יסעדני.<BR>
תהל	צד	19	ברב שרעפי בקרבי תנחומיך ישעשעו נפשי.<BR>
תהל	צד	20	היחברך כסא הוות יצר עמל עלי-חק.<BR>
תהל	צד	21	יגודו על-נפש צדיק ודם נקי ירשיעו.<BR>
תהל	צד	22	ויהי יהוה לי למשגב ואלהי לצור מחסי.<BR>
תהל	צד	23	וישב עליהם את-אונם וברעתם יצמיתם יצמיתם יהוה אלהינו.</P>
תהל	צה	1	לכו נרננה ליהוה נריעה לצור ישענו.<BR>
תהל	צה	2	נקדמה פניו בתודה בזמרות נריע לו.<BR>
תהל	צה	3	כי אל גדול יהוה ומלך גדול על-כל-אלהים.<BR>
תהל	צה	4	אשר בידו מחקרי-ארץ ותועפות הרים לו.<BR>
תהל	צה	5	אשר-לו הים והוא עשהו ויבשת ידיו יצרו.<BR>
תהל	צה	6	באו נשתחוה ונכרעה נברכה לפני-יהוה עשנו.<BR>
תהל	צה	7	כי הוא אלהינו ואנחנו עם מרעיתו וצאן ידו היום אם-בקלו תשמעו.<BR>
תהל	צה	8	אל-תקשו לבבכם כמריבה כיום מסה במדבר.<BR>
תהל	צה	9	אשר נסוני אבותיכם בחנוני גם-ראו פעלי.<BR>
תהל	צה	10	ארבעים שנה אקוט בדור ואמר עם תעי לבב הם והם לא-ידעו דרכי.<BR>
תהל	צה	11	אשר-נשבעתי באפי אם-יבאון אל-מנוחתי.</P>
תהל	צו	1	שירו ליהוה שיר חדש שירו ליהוה כל-הארץ.<BR>
תהל	צו	2	שירו ליהוה ברכו שמו בשרו מיום-ליום ישועתו.<BR>
תהל	צו	3	ספרו בגוים כבודו בכל-העמים נפלאותיו.<BR>
תהל	צו	4	כי גדול יהוה ומהלל מאד נורא הוא על-כל-אלהים.<BR>
תהל	צו	5	כי כל-אלהי העמים אלילים ויהוה שמים עשה.<BR>
תהל	צו	6	הוד-והדר לפניו עז ותפארת במקדשו.<BR>
תהל	צו	7	הבו ליהוה משפחות עמים הבו ליהוה כבוד ועז.<BR>
תהל	צו	8	הבו ליהוה כבוד שמו שאו-מנחה ובאו לחצרותיו.<BR>
תהל	צו	9	השתחוו ליהוה בהדרת-קדש חילו מפניו כל-הארץ.<BR>
תהל	צו	10	אמרו בגוים יהוה מלך אף-תכון תבל בל-תמוט ידין עמים במישרים.<BR>
תהל	צו	11	ישמחו השמים ותגל הארץ ירעם הים ומלאו.<BR>
תהל	צו	12	יעלז שדי וכל-אשר-בו אז ירננו כל-עצי-יער.<BR>
תהל	צו	13	לפני יהוה כי בא כי בא לשפט הארץ ישפט-תבל בצדק ועמים באמונתו.</P>
תהל	צז	1	יהוה מלך תגל הארץ ישמחו איים רבים.<BR>
תהל	צז	2	ענן וערפל סביביו צדק ומשפט מכון כסאו.<BR>
תהל	צז	3	אש לפניו תלך ותלהט סביב צריו.<BR>
תהל	צז	4	האירו ברקיו תבל ראתה ותחל הארץ.<BR>
תהל	צז	5	הרים כדונג נמסו מלפני יהוה מלפני אדון כל-הארץ.<BR>
תהל	צז	6	הגידו השמים צדקו וראו כל-העמים כבודו.<BR>
תהל	צז	7	יבשו כל-עבדי פסל המתהללים באלילים השתחוו-לו כל-אלהים.<BR>
תהל	צז	8	שמעה ותשמח ציון ותגלנה בנות יהודה למען משפטיך יהוה.<BR>
תהל	צז	9	כי-אתה יהוה עליון על-כל-הארץ מאד נעלית על-כל-אלהים.<BR>
תהל	צז	10	אהבי יהוה שנאו רע שמר נפשות חסידיו מיד רשעים יצילם.<BR>
תהל	צז	11	אור זרע לצדיק ולישרי-לב שמחה.<BR>
תהל	צז	12	שמחו צדיקים ביהוה והודו לזכר קדשו.</P>
תהל	צח	1	מזמור שירו ליהוה שיר חדש כי-נפלאות עשה הושיעה-לו ימינו וזרוע קדשו.<BR>
תהל	צח	2	הודיע יהוה ישועתו לעיני הגוים גלה צדקתו.<BR>
תהל	צח	3	זכר חסדו ואמונתו לבית ישראל ראו כל-אפסי-ארץ את ישועת אלהינו.<BR>
תהל	צח	4	הריעו ליהוה כל-הארץ פצחו ורננו וזמרו.<BR>
תהל	צח	5	זמרו ליהוה בכנור בכנור וקול זמרה.<BR>
תהל	צח	6	בחצצרות וקול שופר הריעו לפני המלך יהוה.<BR>
תהל	צח	7	ירעם הים ומלאו תבל וישבי בה.<BR>
תהל	צח	8	נהרות ימחאו-כף יחד הרים ירננו.<BR>
תהל	צח	9	לפני-יהוה כי בא לשפט הארץ ישפט-תבל בצדק ועמים במישרים.</P>
תהל	צט	1	יהוה מלך ירגזו עמים ישב כרובים תנוט הארץ.<BR>
תהל	צט	2	יהוה בציון גדול ורם הוא על-כל-העמים.<BR>
תהל	צט	3	יודו שמך גדול ונורא קדוש הוא.<BR>
תהל	צט	4	ועז מלך משפט אהב אתה כוננת מישרים משפט וצדקה ביעקב אתה עשית.<BR>
תהל	צט	5	רוממו יהוה אלהינו והשתחוו להדם רגליו קדוש הוא.<BR>
תהל	צט	6	משה ואהרן בכהניו ושמואל בקראי שמו קראים אל-יהוה והוא יענם.<BR>
תהל	צט	7	בעמוד ענן ידבר אליהם שמרו עדתיו וחק נתן-למו.<BR>
תהל	צט	8	יהוה אלהינו אתה עניתם אל נשא היית להם ונקם על-עלילותם.<BR>
תהל	צט	9	רוממו יהוה אלהינו והשתחוו להר קדשו כי-קדוש יהוה אלהינו.</P>
תהל	ק	1	מזמור לתודה הריעו ליהוה כל-הארץ.<BR>
תהל	ק	2	עבדו את-יהוה בשמחה באו לפניו ברננה.<BR>
תהל	ק	3	דעו כי-יהוה הוא אלהים הוא-עשנו ולא אנחנו עמו וצאן מרעיתו.<BR>
תהל	ק	4	באו שעריו בתודה חצרתיו בתהלה הודו-לו ברכו שמו.<BR>
תהל	ק	5	כי-טוב יהוה לעולם חסדו ועד-דר ודר אמונתו.</P>
תהל	קא	1	לדוד מזמור חסד-ומשפט אשירה לך יהוה אזמרה.<BR>
תהל	קא	2	אשכילה בדרך תמים מתי תבוא אלי אתהלך בתם-לבבי בקרב ביתי.<BR>
תהל	קא	3	לא-אשית לנגד עיני דבר-בליעל עשה-סטים שנאתי לא ידבק בי.<BR>
תהל	קא	4	לבב עקש יסור ממני רע לא אדע.<BR>
תהל	קא	5	מלושני בסתר רעהו אותו אצמית גבה-עינים ורחב לבב אתו לא אוכל.<BR>
תהל	קא	6	עיני בנאמני-ארץ לשבת עמדי הלך בדרך תמים הוא ישרתני.<BR>
תהל	קא	7	לא-ישב בקרב ביתי עשה רמיה דבר שקרים לא-יכון לנגד עיני.<BR>
תהל	קא	8	לבקרים אצמית כל-רשעי-ארץ להכרית מעיר-יהוה כל-פעלי און.</P>
תהל	קב	1	תפלה לעני כי-יעטף ולפני יהוה ישפך שיחו.<BR>
תהל	קב	2	יהוה שמעה תפלתי ושועתי אליך תבוא.<BR>
תהל	קב	3	אל-תסתר פניך ממני ביום צר לי הטה-אלי אזנך ביום אקרא מהר ענני.<BR>
תהל	קב	4	כי-כלו בעשן ימי ועצמותי כמו-קד נחרו.<BR>
תהל	קב	5	הוכה-כעשב ויבש לבי כי-שכחתי מאכל לחמי.<BR>
תהל	קב	6	מקול אנחתי דבקה עצמי לבשרי.<BR>
תהל	קב	7	דמיתי לקאת מדבר הייתי ככוס חרבות.<BR>
תהל	קב	8	שקדתי ואהיה כצפור בודד על-גג.<BR>
תהל	קב	9	כל-היום חרפוני אויבי מהוללי בי נשבעו.<BR>
תהל	קב	10	כי-אפר כלחם אכלתי ושקוי בבכי מסכתי.<BR>
תהל	קב	11	מפני-זעמך וקצפך כי נשאתני ותשליכני.<BR>
תהל	קב	12	ימי כצל נטוי ואני כעשב איבש.<BR>
תהל	קב	13	ואתה יהוה לעולם תשב וזכרך לדר ודר.<BR>
תהל	קב	14	אתה תקום תרחם ציון כי-עת לחננה כי-בא מועד.<BR>
תהל	קב	15	כי-רצו עבדיך את-אבניה ואת-עפרה יחננו.<BR>
תהל	קב	16	וייראו גוים את-שם יהוה וכל-מלכי הארץ את-כבודך.<BR>
תהל	קב	17	כי-בנה יהוה ציון נראה בכבודו.<BR>
תהל	קב	18	פנה אל-תפלת הערער ולא-בזה את-תפלתם.<BR>
תהל	קב	19	תכתב זאת לדור אחרון ועם נברא יהלל-יה.<BR>
תהל	קב	20	כי-השקיף ממרום קדשו יהוה משמים אל-ארץ הביט.<BR>
תהל	קב	21	לשמע אנקת אסיר לפתח בני תמותה.<BR>
תהל	קב	22	לספר בציון שם יהוה ותהלתו בירושלם.<BR>
תהל	קב	23	בהקבץ עמים יחדו וממלכות לעבד את-יהוה.<BR>
תהל	קב	24	ענה בדרך כחו קצר ימי.<BR>
תהל	קב	25	אמר אלי אל-תעלני בחצי ימי בדור דורים שנותיך.<BR>
תהל	קב	26	לפנים הארץ יסדת ומעשה ידיך שמים.<BR>
תהל	קב	27	המה יאבדו ואתה תעמד וכלם כבגד יבלו כלבוש תחליפם ויחלפו.<BR>
תהל	קב	28	ואתה-הוא ושנותיך לא יתמו.<BR>
תהל	קב	29	בני-עבדיך ישכונו וזרעם לפניך יכון.</P>
תהל	קג	1	לדוד ברכי נפשי את-יהוה וכל-קרבי את-שם קדשו.<BR>
תהל	קג	2	ברכי נפשי את-יהוה ואל-תשכחי כל-גמוליו.<BR>
תהל	קג	3	הסלח לכל-עונכי הרפא לכל-תחלאיכי.<BR>
תהל	קג	4	הגואל משחת חייכי המעטרכי חסד ורחמים.<BR>
תהל	קג	5	המשביע בטוב עדיך תתחדש כנשר נעוריכי.<BR>
תהל	קג	6	עשה צדקות יהוה ומשפטים לכל-עשוקים.<BR>
תהל	קג	7	יודיע דרכיו למשה לבני ישראל עלילותיו.<BR>
תהל	קג	8	רחום וחנון יהוה ארך אפים ורב-חסד.<BR>
תהל	קג	9	לא-לנצח יריב ולא לעולם יטור.<BR>
תהל	קג	10	לא כחטאינו עשה לנו ולא כעונתינו גמל עלינו.<BR>
תהל	קג	11	כי כגבה שמים על-הארץ גבר חסדו על-יראיו.<BR>
תהל	קג	12	כרחק מזרח ממערב הרחיק ממנו את-פשעינו.<BR>
תהל	קג	13	כרחם אב על-בנים רחם יהוה על-יראיו.<BR>
תהל	קג	14	כי-הוא ידע יצרנו זכור כי-עפר אנחנו.<BR>
תהל	קג	15	אנוש כחציר ימיו כציץ השדה כן יציץ.<BR>
תהל	קג	16	כי רוח עברה-בו ואיננו ולא-יכירנו עוד מקומו.<BR>
תהל	קג	17	וחסד יהוה מעולם ועד-עולם על-יראיו וצדקתו לבני בנים.<BR>
תהל	קג	18	לשמרי בריתו ולזכרי פקדיו לעשותם.<BR>
תהל	קג	19	יהוה בשמים הכין כסאו ומלכותו בכל משלה.<BR>
תהל	קג	20	ברכו יהוה מלאכיו גברי כח עשי דברו לשמע בקול דברו.<BR>
תהל	קג	21	ברכו יהוה כל-צבאיו משרתיו עשי רצונו.<BR>
תהל	קג	22	ברכו יהוה כל-מעשיו בכל-מקמות ממשלתו ברכי נפשי את-יהוה.</P>
תהל	קד	1	ברכי נפשי את-יהוה יהוה אלהי גדלת מאד הוד והדר לבשת.<BR>
תהל	קד	2	עטה-אור כשלמה נוטה שמים כיריעה.<BR>
תהל	קד	3	המקרה במים עליותיו השם-עבים רכובו המהלך על-כנפי-רוח.<BR>
תהל	קד	4	עשה מלאכיו רוחות משרתיו אש להט.<BR>
תהל	קד	5	יסד-ארץ על-מכוניה בל-תמוט עולם ועד.<BR>
תהל	קד	6	תהום כלבוש כסיתו על-הרים יעמדו-מים.<BR>
תהל	קד	7	מן-גערתך ינוסון מן-קול רעמך יחפזון.<BR>
תהל	קד	8	יעלו הרים ירדו בקעות אל-מקום זה יסדת להם.<BR>
תהל	קד	9	גבול-שמת בל-יעברון בל-ישובון לכסות הארץ.<BR>
תהל	קד	10	המשלח מעינים בנחלים בין הרים יהלכון.<BR>
תהל	קד	11	ישקו כל-חיתו שדי ישברו פראים צמאם.<BR>
תהל	קד	12	עליהם עוף-השמים ישכון מבין עפאים יתנו-קול.<BR>
תהל	קד	13	משקה הרים מעליותיו מפרי מעשיך תשבע הארץ.<BR>
תהל	קד	14	מצמיח חציר לבהמה ועשב לעבדת האדם להוציא לחם מן-הארץ.<BR>
תהל	קד	15	ויין ישמח לבב-אנוש להצהיל פנים משמן ולחם לבב-אנוש יסעד.<BR>
תהל	קד	16	ישבעו עצי יהוה ארזי לבנון אשר נטע.<BR>
תהל	קד	17	אשר-שם צפרים יקננו חסידה ברושים ביתה.<BR>
תהל	קד	18	הרים הגבהים ליעלים סלעים מחסה לשפנים.<BR>
תהל	קד	19	עשה ירח למועדים שמש ידע מבואו.<BR>
תהל	קד	20	תשת-חשך ויהי לילה בו-תרמש כל-חיתו-יער.<BR>
תהל	קד	21	הכפירים שאגים לטרף ולבקש מאל אכלם.<BR>
תהל	קד	22	תזרח השמש יאספון ואל-מעונתם ירבצון.<BR>
תהל	קד	23	יצא אדם לפעלו ולעבדתו עדי-ערב.<BR>
תהל	קד	24	מה-רבו מעשיך יהוה כלם בחכמה עשית מלאה הארץ קנינך.<BR>
תהל	קד	25	זה הים גדול ורחב ידים שם-רמש ואין מספר חיות קטנות עם-גדלות.<BR>
תהל	קד	26	שם אניות יהלכון לויתן זה-יצרת לשחק-בו.<BR>
תהל	קד	27	כלם אליך ישברון לתת אכלם בעתו.<BR>
תהל	קד	28	תתן להם ילקטון תפתח ידך ישבעון טוב.<BR>
תהל	קד	29	תסתיר פניך יבהלון תסף רוחם יגועון ואל-עפרם ישובון.<BR>
תהל	קד	30	תשלח רוחך יבראון ותחדש פני אדמה.<BR>
תהל	קד	31	יהי כבוד יהוה לעולם ישמח יהוה במעשיו.<BR>
תהל	קד	32	המביט לארץ ותרעד יגע בהרים ויעשנו.<BR>
תהל	קד	33	אשירה ליהוה בחיי אזמרה לאלהי בעודי.<BR>
תהל	קד	34	יערב עליו שיחי אנכי אשמח ביהוה.<BR>
תהל	קד	35	יתמו חטאים מן-הארץ ורשעים עוד אינם ברכי נפשי את-יהוה הללו-יה.</P>
תהל	קה	1	הודו ליהוה קראו בשמו הודיעו בעמים עלילותיו.<BR>
תהל	קה	2	שירו-לו זמרו-לו שיחו בכל-נפלאותיו.<BR>
תהל	קה	3	התהללו בשם קדשו ישמח לב מבקשי יהוה.<BR>
תהל	קה	4	דרשו יהוה ועזו בקשו פניו תמיד.<BR>
תהל	קה	5	זכרו נפלאותיו אשר-עשה מפתיו ומשפטי-פיו.<BR>
תהל	קה	6	זרע אברהם עבדו בני יעקב בחיריו.<BR>
תהל	קה	7	הוא יהוה אלהינו בכל-הארץ משפטיו.<BR>
תהל	קה	8	זכר לעולם בריתו דבר צוה לאלף דור.<BR>
תהל	קה	9	אשר כרת את-אברהם ושבועתו לישחק.<BR>
תהל	קה	10	ויעמידה ליעקב לחק לישראל ברית עולם.<BR>
תהל	קה	11	לאמר לך אתן את-ארץ-כנען חבל נחלתכם.<BR>
תהל	קה	12	בהיותם מתי מספר כמעט וגרים בה.<BR>
תהל	קה	13	ויתהלכו מגוי אל-גוי מממלכה אל-עם אחר.<BR>
תהל	קה	14	לא-הניח אדם לעשקם ויוכח עליהם מלכים.<BR>
תהל	קה	15	אל-תגעו במשיחי ולנביאי אל-תרעו.<BR>
תהל	קה	16	ויקרא רעב על-הארץ כל-מטה-לחם שבר.<BR>
תהל	קה	17	שלח לפניהם איש לעבד נמכר יוסף.<BR>
תהל	קה	18	ענו בכבל רגליו ברזל באה נפשו.<BR>
תהל	קה	19	עד-עת בא-דברו אמרת יהוה צרפתהו.<BR>
תהל	קה	20	שלח מלך ויתירהו משל עמים ויפתחהו.<BR>
תהל	קה	21	שמו אדון לביתו ומשל בכל-קנינו.<BR>
תהל	קה	22	לאסר שריו בנפשו וזקניו יחכם.<BR>
תהל	קה	23	ויבא ישראל מצרים ויעקב גר בארץ-חם.<BR>
תהל	קה	24	ויפר את-עמו מאד ויעצמהו מצריו.<BR>
תהל	קה	25	הפך לבם לשנא עמו להתנכל בעבדיו.<BR>
תהל	קה	26	שלח משה עבדו אהרן אשר בחר-בו.<BR>
תהל	קה	27	שמו-בם דברי אתותיו ומפתים בארץ חם.<BR>
תהל	קה	28	שלח חשך ויחשך ולא-מרו את-דברוו.<BR>
תהל	קה	29	הפך את-מימיהם לדם וימת את-דגתם.<BR>
תהל	קה	30	שרץ ארצם צפרדעים בחדרי מלכיהם.<BR>
תהל	קה	31	אמר ויבא ערב כנים בכל-גבולם.<BR>
תהל	קה	32	נתן גשמיהם ברד אש להבות בארצם.<BR>
תהל	קה	33	ויך גפנם ותאנתם וישבר עץ גבולם.<BR>
תהל	קה	34	אמר ויבא ארבה וילק ואין מספר.<BR>
תהל	קה	35	ויאכל כל-עשב בארצם ויאכל פרי אדמתם.<BR>
תהל	קה	36	ויך כל-בכור בארצם ראשית לכל-אונם.<BR>
תהל	קה	37	ויוציאם בכסף וזהב ואין בשבטיו כושל.<BR>
תהל	קה	38	שמח מצרים בצאתם כי-נפל פחדם עליהם.<BR>
תהל	קה	39	פרש ענן למסך ואש להאיר לילה.<BR>
תהל	קה	40	שאל ויבא שלו ולחם שמים ישביעם.<BR>
תהל	קה	41	פתח צור ויזובו מים הלכו בציות נהר.<BR>
תהל	קה	42	כי-זכר את-דבר קדשו את-אברהם עבדו.<BR>
תהל	קה	43	ויוצא עמו בששון ברנה את-בחיריו.<BR>
תהל	קה	44	ויתן להם ארצות גוים ועמל לאמים יירשו.<BR>
תהל	קה	45	בעבור ישמרו חקיו ותורתיו ינצרו הללו-יה.</P>
תהל	קו	1	הללויה הודו ליהוה כי-טוב כי לעולם חסדו.<BR>
תהל	קו	2	מי ימלל גבורות יהוה ישמיע כל-תהלתו.<BR>
תהל	קו	3	אשרי שמרי משפט עשה צדקה בכל-עת.<BR>
תהל	קו	4	זכרני יהוה ברצון עמך פקדני בישועתך.<BR>
תהל	קו	5	לראות בטובת בחיריך לשמח בשמחת גויך להתהלל עם-נחלתך.<BR>
תהל	קו	6	חטאנו עם-אבותינו העוינו הרשענו.<BR>
תהל	קו	7	אבותינו במצרים לא-השכילו נפלאותיך לא זכרו את-רב חסדיך וימרו על-ים בים-סוף.<BR>
תהל	קו	8	ויושיעם למען שמו להודיע את-גבורתו.<BR>
תהל	קו	9	ויגער בים-סוף ויחרב ויוליכם בתהמות כמדבר.<BR>
תהל	קו	10	ויושיעם מיד שונא ויגאלם מיד אויב.<BR>
תהל	קו	11	ויכסו-מים צריהם אחד מהם לא נותר.<BR>
תהל	קו	12	ויאמינו בדבריו ישירו תהלתו.<BR>
תהל	קו	13	מהרו שכחו מעשיו לא-חכו לעצתו.<BR>
תהל	קו	14	ויתאוו תאוה במדבר וינסו-אל בישימון.<BR>
תהל	קו	15	ויתן להם שאלתם וישלח רזון בנפשם.<BR>
תהל	קו	16	ויקנאו למשה במחנה לאהרן קדוש יהוה.<BR>
תהל	קו	17	תפתח-ארץ ותבלע דתן ותכס על-עדת אבירם.<BR>
תהל	קו	18	ותבער-אש בעדתם להבה תלהט רשעים.<BR>
תהל	קו	19	יעשו-עגל בחרב וישתחוו למסכה.<BR>
תהל	קו	20	וימירו את-כבודם בתבנית שור אכל עשב.<BR>
תהל	קו	21	שכחו אל מושיעם עשה גדלות במצרים.<BR>
תהל	קו	22	נפלאות בארץ חם נוראות על-ים-סוף.<BR>
תהל	קו	23	ויאמר להשמידם לולי משה בחירו עמד בפרץ לפניו להשיב חמתו מהשחית.<BR>
תהל	קו	24	וימאסו בארץ חמדה לא-האמינו לדברו.<BR>
תהל	קו	25	וירגנו באהליהם לא שמעו בקול יהוה.<BR>
תהל	קו	26	וישא ידו להם להפיל אותם במדבר.<BR>
תהל	קו	27	ולהפיל זרעם בגוים ולזרותם בארצות.<BR>
תהל	קו	28	ויצמדו לבעל פעור ויאכלו זבחי מתים.<BR>
תהל	קו	29	ויכעיסו במעלליהם ותפרץ-בם מגפה.<BR>
תהל	קו	30	ויעמד פינחס ויפלל ותעצר המגפה.<BR>
תהל	קו	31	ותחשב לו לצדקה לדר ודר עד-עולם.<BR>
תהל	קו	32	ויקציפו על-מי מריבה וירע למשה בעבורם.<BR>
תהל	קו	33	כי-המרו את-רוחו ויבטא בשפתיו.<BR>
תהל	קו	34	לא-השמידו את-העמים אשר אמר יהוה להם.<BR>
תהל	קו	35	ויתערבו בגוים וילמדו מעשיהם.<BR>
תהל	קו	36	ויעבדו את-עצביהם ויהיו להם למוקש.<BR>
תהל	קו	37	ויזבחו את-בניהם ואת-בנותיהם לשדים.<BR>
תהל	קו	38	וישפכו דם נקי דם-בניהם ובנותיהם אשר זבחו לעצבי כנען ותחנף הארץ בדמים.<BR>
תהל	קו	39	ויטמאו במעשיהם ויזנו במעלליהם.<BR>
תהל	קו	40	ויחר-אף יהוה בעמו ויתעב את-נחלתו.<BR>
תהל	קו	41	ויתנם ביד-גוים וימשלו בהם שנאיהם.<BR>
תהל	קו	42	וילחצום אויביהם ויכנעו תחת ידם.<BR>
תהל	קו	43	פעמים רבות יצילם והמה ימרו בעצתם וימכו בעונם.<BR>
תהל	קו	44	וירא בצר להם בשמעו את-רנתם.<BR>
תהל	קו	45	ויזכר להם בריתו וינחם כרב חסדו.<BR>
תהל	קו	46	ויתן אותם לרחמים לפני כל-שוביהם.<BR>
תהל	קו	47	הושיענו יהוה אלהינו וקבצנו מן-הגוים להדות לשם קדשך להשתבח בתהלתך.<BR>
תהל	קו	48	ברוך-יהוה אלהי ישראל מן-העולם ועד העולם ואמר כל-העם אמן הללו-יה.</P>
תהל	קז	1	הדו ליהוה כי-טוב כי לעולם חסדו.<BR>
תהל	קז	2	יאמרו גאולי יהוה אשר גאלם מיד-צר.<BR>
תהל	קז	3	ומארצות קבצם ממזרח וממערב מצפון ומים.<BR>
תהל	קז	4	תעו במדבר בישימון דרך עיר מושב לא מצאו.<BR>
תהל	קז	5	רעבים גם-צמאים נפשם בהם תתעטף.<BR>
תהל	קז	6	ויצעקו אל-יהוה בצר להם ממצוקותיהם יצילם.<BR>
תהל	קז	7	וידריכם בדרך ישרה ללכת אל-עיר מושב.<BR>
תהל	קז	8	יודו ליהוה חסדו ונפלאותיו לבני אדם.<BR>
תהל	קז	9	כי-השביע נפש שקקה ונפש רעבה מלא-טוב.<BR>
תהל	קז	10	ישבי חשך וצלמות אסירי עני וברזל.<BR>
תהל	קז	11	כי-המרו אמרי-אל ועצת עליון נאצו.<BR>
תהל	קז	12	ויכנע בעמל לבם כשלו ואין עזר.<BR>
תהל	קז	13	ויזעקו אל-יהוה בצר להם ממצקותיהם יושיעם.<BR>
תהל	קז	14	יוציאם מחשך וצלמות ומוסרותיהם ינתק.<BR>
תהל	קז	15	יודו ליהוה חסדו ונפלאותיו לבני אדם.<BR>
תהל	קז	16	כי-שבר דלתות נחשת ובריחי ברזל גדע.<BR>
תהל	קז	17	אולים מדרך פשעם ומעונתיהם יתענו.<BR>
תהל	קז	18	כל-אכל תתעב נפשם ויגיעו עד-שערי מות.<BR>
תהל	קז	19	ויזעקו אל-יהוה בצר להם ממצקותיהם יושיעם.<BR>
תהל	קז	20	ישלח דברו וירפאם וימלט משחיתותם.<BR>
תהל	קז	21	יודו ליהוה חסדו ונפלאותיו לבני אדם.<BR>
תהל	קז	22	ויזבחו זבחי תודה ויספרו מעשיו ברנה.<BR>
תהל	קז	23	יורדי הים באניות עשי מלאכה במים רבים.<BR>
תהל	קז	24	המה ראו מעשי יהוה ונפלאותיו במצולה.<BR>
תהל	קז	25	ויאמר ויעמד רוח סערה ותרומם גליו.<BR>
תהל	קז	26	יעלו שמים ירדו תהומות נפשם ברעה תתמוגג.<BR>
תהל	קז	27	יחוגו וינועו כשכור וכל-חכמתם תתבלע.<BR>
תהל	קז	28	ויצעקו אל-יהוה בצר להם וממצוקתיהם יוציאם.<BR>
תהל	קז	29	יקם סערה לדממה ויחשו גליהם.<BR>
תהל	קז	30	וישמחו כי-ישתקו וינחם אל-מחוז חפצם.<BR>
תהל	קז	31	יודו ליהוה חסדו ונפלאותיו לבני אדם.<BR>
תהל	קז	32	וירממוהו בקהל-עם ובמושב זקנים יהללוהו.<BR>
תהל	קז	33	ישם נהרות למדבר ומצאי מים לצמאון.<BR>
תהל	קז	34	ארץ פרי למלחה מרעת ישבי בה.<BR>
תהל	קז	35	ישם מדבר לאגם-מים וארץ ציה למצאי מים.<BR>
תהל	קז	36	ויושב שם רעבים ויכוננו עיר מושב.<BR>
תהל	קז	37	ויזרעו שדות ויטעו כרמים ויעשו פרי תבואה.<BR>
תהל	קז	38	ויברכם וירבו מאד ובהמתם לא ימעיט.<BR>
תהל	קז	39	וימעטו וישחו מעצר רעה ויגון.<BR>
תהל	קז	40	שפך בוז על-נדיבים ויתעם בתהו לא-דרך.<BR>
תהל	קז	41	וישגב אביון מעוני וישם כצאן משפחות.<BR>
תהל	קז	42	יראו ישרים וישמחו וכל-עולה קפצה פיה.<BR>
תהל	קז	43	מי-חכם וישמר-אלה ויתבוננו חסדי יהוה.</P>
תהל	קח	1	שיר מזמור לדוד.
תהל	קח	2	נכון לבי אלהים אשירה ואזמרה אף-כבודי.<BR>
תהל	קח	3	עורה הנבל וכנור אעירה שחר.<BR>
תהל	קח	4	אודך בעמים יהוה ואזמרך בל-אמים.<BR>
תהל	קח	5	כי-גדול מעל-שמים חסדך ועד-שחקים אמתך.<BR>
תהל	קח	6	רומה על-שמים אלהים ועל כל-הארץ כבודך.<BR>
תהל	קח	7	למען יחלצון ידידיך הושיעה ימינך וענני.<BR>
תהל	קח	8	אלהים דבר בקדשו אעלזה אחלקה שכם ועמק סכות אמדד.<BR>
תהל	קח	9	לי גלעד לי מנשה ואפרים מעוז ראשי יהודה מחקקי.<BR>
תהל	קח	10	מואב סיר רחצי על-אדום אשליך נעלי עלי-פלשת אתרועע.<BR>
תהל	קח	11	מי יבלני עיר מבצר מי נחני עד-אדום.<BR>
תהל	קח	12	הלא-אלהים זנחתנו ולא-תצא אלהים בצבאתינו.<BR>
תהל	קח	13	הבה-לנו עזרת מצר ושוא תשועת אדם.<BR>
תהל	קח	14	באלהים נעשה-חיל והוא יבוס צרינו.</P>
תהל	קט	1	למנצח לדוד מזמור אלהי תהלתי אל-תחרש.<BR>
תהל	קט	2	כי פי רשע ופי-מרמה עלי פתחו דברו אתי לשון שקר.<BR>
תהל	קט	3	ודברי שנאה סבבוני וילחמוני חנם.<BR>
תהל	קט	4	תחת-אהבתי ישטנוני ואני תפלה.<BR>
תהל	קט	5	וישימו עלי רעה תחת טובה ושנאה תחת אהבתי.<BR>
תהל	קט	6	הפקד עליו רשע ושטן יעמד על-ימינו.<BR>
תהל	קט	7	בהשפטו יצא רשע ותפלתו תהיה לחטאה.<BR>
תהל	קט	8	יהיו-ימיו מעטים פקדתו יקח אחר.<BR>
תהל	קט	9	יהיו-בניו יתומים ואשתו אלמנה.<BR>
תהל	קט	10	ונוע ינועו בניו ושאלו ודרשו מחרבותיהם.<BR>
תהל	קט	11	ינקש נושה לכל-אשר-לו ויבזו זרים יגיעו.<BR>
תהל	קט	12	אל-יהי-לו משך חסד ואל-יהי חונן ליתומיו.<BR>
תהל	קט	13	יהי-אחריתו להכרית בדור אחר ימח שמם.<BR>
תהל	קט	14	יזכר עון אבתיו אל-יהוה וחטאת אמו אל-תמח.<BR>
תהל	קט	15	יהיו נגד-יהוה תמיד ויכרת מארץ זכרם.<BR>
תהל	קט	16	יען אשר לא זכר עשות חסד וירדף איש-עני ואביון ונכאה לבב למותת.<BR>
תהל	קט	17	ויאהב קללה ותבואהו ולא-חפץ בברכה ותרחק ממנו.<BR>
תהל	קט	18	וילבש קללה כמדו ותבא כמים בקרבו וכשמן בעצמותיו.<BR>
תהל	קט	19	תהי-לו כבגד יעטה ולמזח תמיד יחגרה.<BR>
תהל	קט	20	זאת פעלת שטני מאת יהוה והדברים רע על-נפשי.<BR>
תהל	קט	21	ואתה יהוה אדני עשה-אתי למען שמך כי-טוב חסדך הצילני.<BR>
תהל	קט	22	כי-עני ואביון אנכי ולבי חלל בקרבי.<BR>
תהל	קט	23	כצל-כנטותו נהלכתי ננערתי כארבה.<BR>
תהל	קט	24	ברכי כשלו מצום ובשרי כחש משמן.<BR>
תהל	קט	25	ואני הייתי חרפה להם יראוני יניעון ראשם.<BR>
תהל	קט	26	עזרני יהוה אלהי הושיעני כחסדך.<BR>
תהל	קט	27	וידעו כי-ידך זאת אתה יהוה עשיתה.<BR>
תהל	קט	28	יקללו-המה ואתה תברך קמו ויבשו ועבדך ישמח.<BR>
תהל	קט	29	ילבשו שוטני כלמה ויעטו כמעיל בשתם.<BR>
תהל	קט	30	אודה יהוה מאד בפי ובתוך רבים אהללנו.<BR>
תהל	קט	31	כי-יעמד לימין אביון להושיע משפטי נפשו.</P>
תהל	קטו	1	לא לנו יהוה לא לנו כי-לשמך תן כבוד על-חסדך על-אמתך.<BR>
תהל	קטו	2	למה יאמרו הגוים איה-נא אלהיהם.<BR>
תהל	קטו	3	ואלהינו בשמים כל אשר-חפץ עשה.<BR>
תהל	קטו	4	עצביהם כסף וזהב מעשה ידי אדם.<BR>
תהל	קטו	5	פה-להם ולא ידברו עינים להם ולא יראו.<BR>
תהל	קטו	6	אזנים להם ולא ישמעו אף להם ולא יריחון.<BR>
תהל	קטו	7	ידיהם ולא ימישון רגליהם ולא יהלכו לא-יהגו בגרונם.<BR>
תהל	קטו	8	כמוהם יהיו עשיהם כל אשר-בטח בהם.<BR>
תהל	קטו	9	ישראל בטח ביהוה עזרם ומגנם הוא.<BR>
תהל	קטו	10	בית אהרן בטחו ביהוה עזרם ומגנם הוא.<BR>
תהל	קטו	11	יראי יהוה בטחו ביהוה עזרם ומגנם הוא.<BR>
תהל	קטו	12	יהוה זכרנו יברך יברך את-בית ישראל יברך את-בית אהרן.<BR>
תהל	קטו	13	יברך יראי יהוה הקטנים עם-הגדלים.<BR>
תהל	קטו	14	יסף יהוה עליכם עליכם ועל-בניכם.<BR>
תהל	קטו	15	ברוכים אתם ליהוה עשה שמים וארץ.<BR>
תהל	קטו	16	השמים שמים ליהוה והארץ נתן לבני-אדם.<BR>
תהל	קטו	17	לא המתים יהללו-יה ולא כל-ירדי דומה.<BR>
תהל	קטו	18	ואנחנו נברך יה מעתה ועד-עולם הללו-יה.</P>
תהל	קטז	1	אהבתי כי-ישמע יהוה את-קולי תחנוני.<BR>
תהל	קטז	2	כי-הטה אזנו לי ובימי אקרא.<BR>
תהל	קטז	3	אפפוני חבלי-מות ומצרי שאול מצאוני צרה ויגון אמצא.<BR>
תהל	קטז	4	ובשם-יהוה אקרא אנה יהוה מלטה נפשי.<BR>
תהל	קטז	5	חנון יהוה וצדיק ואלהינו מרחם.<BR>
תהל	קטז	6	שמר פתאים יהוה דלותי ולי יהושיע.<BR>
תהל	קטז	7	שובי נפשי למנוחיכי כי-יהוה גמל עליכי.<BR>
תהל	קטז	8	כי חלצת נפשי ממות את-עיני מן-דמעה את-רגלי מדחי.<BR>
תהל	קטז	9	אתהלך לפני יהוה בארצות החיים.<BR>
תהל	קטז	10	האמנתי כי אדבר אני עניתי מאד.<BR>
תהל	קטז	11	אני אמרתי בחפזי כל-האדם כזב.<BR>
תהל	קטז	12	מה-אשיב ליהוה כל-תגמולוהי עלי.<BR>
תהל	קטז	13	כוס-ישועות אשא ובשם יהוה אקרא.<BR>
תהל	קטז	14	נדרי ליהוה אשלם נגדה-נא לכל-עמו.<BR>
תהל	קטז	15	יקר בעיני יהוה המותה לחסידיו.<BR>
תהל	קטז	16	אנה יהוה כי-אני עבדך אני-עבדך בן-אמתך פתחת למוסרי.<BR>
תהל	קטז	17	לך-אזבח זבח תודה ובשם יהוה אקרא.<BR>
תהל	קטז	18	נדרי ליהוה אשלם נגדה-נא לכל-עמו.<BR>
תהל	קטז	19	בחצרות בית יהוה בתוככי ירושלם הללו-יה.</P>
תהל	קי	1	לדוד מזמור נאם יהוה לאדני שב לימיני עד-אשית איביך הדם לרגליך.<BR>
תהל	קי	2	מטה-עזך ישלח יהוה מציון רדה בקרב איביך.<BR>
תהל	קי	3	עמך נדבת ביום חילך בהדרי-קדש מרחם משחר לך טל ילדתיך.<BR>
תהל	קי	4	נשבע יהוה ולא ינחם אתה-כהן לעולם על-דברתי מלכי-צדק.<BR>
תהל	קי	5	אדני על-ימינך מחץ ביום-אפו מלכים.<BR>
תהל	קי	6	ידין בגוים מלא גויות מחץ ראש על-ארץ רבה.<BR>
תהל	קי	7	מנחל בדרך ישתה על-כן ירים ראש.</P>
תהל	קיא	1	הללו יה אודה יהוה בכל-לבב בסוד ישרים ועדה.<BR>
תהל	קיא	2	גדלים מעשי יהוה דרושים לכל-חפציהם.<BR>
תהל	קיא	3	הוד-והדר פעלו וצדקתו עמדת לעד.<BR>
תהל	קיא	4	זכר עשה לנפלאתיו חנון ורחום יהוה.<BR>
תהל	קיא	5	טרף נתן ליראיו יזכר לעולם בריתו.<BR>
תהל	קיא	6	כח מעשיו הגיד לעמו לתת להם נחלת גוים.<BR>
תהל	קיא	7	מעשי ידיו אמת ומשפט נאמנים כל-פקודיו.<BR>
תהל	קיא	8	סמוכים לעד לעולם עשוים באמת וישר.<BR>
תהל	קיא	9	פדות שלח לעמו צוה-לעולם בריתו קדוש ונורא שמו.<BR>
תהל	קיא	10	ראשית חכמה יראת יהוה שכל טוב לכל-עשיהם תהלתו עמדת לעד.</P>
תהל	קיב	1	הללו יה אשרי-איש ירא את-יהוה במצותיו חפץ מאד.<BR>
תהל	קיב	2	גבור בארץ יהיה זרעו דור ישרים יברך.<BR>
תהל	קיב	3	הון-ועשר בביתו וצדקתו עמדת לעד.<BR>
תהל	קיב	4	זרח בחשך אור לישרים חנון ורחום וצדיק.<BR>
תהל	קיב	5	טוב-איש חונן ומלוה יכלכל דבריו במשפט.<BR>
תהל	קיב	6	כי-לעולם לא-ימוט לזכר עולם יהיה צדיק.<BR>
תהל	קיב	7	משמועה רעה לא יירא נכון לבו בטח ביהוה.<BR>
תהל	קיב	8	סמוך לבו לא יירא עד אשר-יראה בצריו.<BR>
תהל	קיב	9	פזר נתן לאביונים צדקתו עמדת לעד קרנו תרום בכבוד.<BR>
תהל	קיב	10	רשע יראה וכעס שניו יחרק ונמס תאות רשעים תאבד.</P>
תהל	קיג	1	הללו יה הללו עבדי יהוה הללו את-שם יהוה.<BR>
תהל	קיג	2	יהי שם יהוה מברך מעתה ועד-עולם.<BR>
תהל	קיג	3	ממזרח-שמש עד-מבואו מהלל שם יהוה.<BR>
תהל	קיג	4	רם על-כל-גוים יהוה על השמים כבודו.<BR>
תהל	קיג	5	מי כיהוה אלהינו המגביהי לשבת.<BR>
תהל	קיג	6	המשפילי לראות בשמים ובארץ.<BR>
תהל	קיג	7	מקימי מעפר דל מאשפת ירים אביון.<BR>
תהל	קיג	8	להושיבי עם-נדיבים עם נדיבי עמו.<BR>
תהל	קיג	9	מושיבי עקרת הבית אם-הבנים שמחה הללו-יה.</P>
תהל	קיד	1	בצאת ישראל ממצרים בית יעקב מעם לעז.<BR>
תהל	קיד	2	היתה יהודה לקדשו ישראל ממשלותיו.<BR>
תהל	קיד	3	הים ראה וינס הירדן יסב לאחור.<BR>
תהל	קיד	4	ההרים רקדו כאילים גבעות כבני-צאן.<BR>
תהל	קיד	5	מה-לך הים כי תנוס הירדן תסב לאחור.<BR>
תהל	קיד	6	ההרים תרקדו כאילים גבעות כבני-צאן.<BR>
תהל	קיד	7	מלפני אדון חולי ארץ מלפני אלוה יעקב.<BR>
תהל	קיד	8	ההפכי הצור אגם-מים חלמיש למעינו-מים.</P>
תהל	קיז	1	הללו את-יהוה כל-גוים שבחוהו כל-האמים.<BR>
תהל	קיז	2	כי גבר עלינו חסדו ואמת-יהוה לעולם הללו-יה.</P>
תהל	קיח	1	הודו ליהוה כי-טוב כי לעולם חסדו.<BR>
תהל	קיח	2	יאמר-נא ישראל כי לעולם חסדו.<BR>
תהל	קיח	3	יאמרו-נא בית-אהרן כי לעולם חסדו.<BR>
תהל	קיח	4	יאמרו-נא יראי יהוה כי לעולם חסדו.<BR>
תהל	קיח	5	מן-המצר קראתי יה ענני במרחב יה.<BR>
תהל	קיח	6	יהוה לי לא אירא מה-יעשה לי אדם.<BR>
תהל	קיח	7	יהוה לי בעזרי ואני אראה בשנאי.<BR>
תהל	קיח	8	טוב לחסות ביהוה מבטח באדם.<BR>
תהל	קיח	9	טוב לחסות ביהוה מבטח בנדיבים.<BR>
תהל	קיח	10	כל-גוים סבבוני בשם יהוה כי אמילם.<BR>
תהל	קיח	11	סבוני גם-סבבוני בשם יהוה כי אמילם.<BR>
תהל	קיח	12	סבוני כדבורים דעכו כאש קוצים בשם יהוה כי אמילם.<BR>
תהל	קיח	13	דחה דחיתני לנפל ויהוה עזרני.<BR>
תהל	קיח	14	עזי וזמרת יה ויהי-לי לישועה.<BR>
תהל	קיח	15	קול רנה וישועה באהלי צדיקים ימין יהוה עשה חיל.<BR>
תהל	קיח	16	ימין יהוה רוממה ימין יהוה עשה חיל.<BR>
תהל	קיח	17	לא אמות כי-אחיה ואספר מעשי יה.<BR>
תהל	קיח	18	יסר יסרני יה ולמות לא נתנני.<BR>
תהל	קיח	19	פתחו-לי שערי-צדק אבא-בם אודה יה.<BR>
תהל	קיח	20	זה-השער ליהוה צדיקים יבאו בו.<BR>
תהל	קיח	21	אודך כי עניתני ותהי-לי לישועה.<BR>
תהל	קיח	22	אבן מאסו הבונים היתה לראש פנה.<BR>
תהל	קיח	23	מאת יהוה היתה זאת היא נפלאת בעינינו.<BR>
תהל	קיח	24	זה-היום עשה יהוה נגילה ונשמחה בו.<BR>
תהל	קיח	25	אנא יהוה הושיעה נא אנא יהוה הצליחה נא.<BR>
תהל	קיח	26	ברוך הבא בשם יהוה ברכנוכם מבית יהוה.<BR>
תהל	קיח	27	אל יהוה ויאר לנו אסרו-חג בעבתים עד-קרנות המזבח.<BR>
תהל	קיח	28	אלי אתה ואודך אלהי ארוממך.<BR>
תהל	קיח	29	הודו ליהוה כי-טוב כי לעולם חסדו.</P>
תהל	קיט	1	אשרי תמימי-דרך ההלכים בתורת יהוה.<BR>
תהל	קיט	2	אשרי נצרי עדתיו בכל-לב ידרשוהו.<BR>
תהל	קיט	3	אף לא-פעלו עולה בדרכיו הלכו.<BR>
תהל	קיט	4	אתה צויתה פקדיך לשמר מאד.<BR>
תהל	קיט	5	אחלי יכנו דרכי לשמר חקיך.<BR>
תהל	קיט	6	אז לא-אבוש בהביטי אל-כל-מצותיך.<BR>
תהל	קיט	7	אודך בישר לבב בלמדי משפטי צדקך.<BR>
תהל	קיט	8	את-חקיך אשמר אל-תעזבני עד-מאד.</P>
תהל	קיט	9	במה יזכה-נער את-ארחו לשמר כדברך.<BR>
תהל	קיט	10	בכל-לבי דרשתיך אל-תשגני ממצותיך.<BR>
תהל	קיט	11	בלבי צפנתי אמרתך למען לא אחטא-לך.<BR>
תהל	קיט	12	ברוך אתה יהוה למדני חקיך.<BR>
תהל	קיט	13	בשפתי ספרתי כל משפטי-פיך.<BR>
תהל	קיט	14	בדרך עדותיך ששתי כעל כל-הון.<BR>
תהל	קיט	15	בפקדיך אשיחה ואביטה ארחתיך.<BR>
תהל	קיט	16	בחקתיך אשתעשע לא אשכח דברך.</P>
תהל	קיט	17	גמל על-עבדך אחיה ואשמרה דברך.<BR>
תהל	קיט	18	גל-עיני ואביטה נפלאות מתורתך.<BR>
תהל	קיט	19	גר אנכי בארץ אל-תסתר ממני מצותיך.<BR>
תהל	קיט	20	גרסה נפשי לתאבה אל-משפטיך בכל-עת.<BR>
תהל	קיט	21	גערת זדים ארורים השגים ממצותיך.<BR>
תהל	קיט	22	גל מעלי חרפה ובוז כי עדתיך נצרתי.<BR>
תהל	קיט	23	גם ישבו שרים בי נדברו עבדך ישיח בחקיך.<BR>
תהל	קיט	24	גם-עדתיך שעשעי אנשי עצתי.</P>
תהל	קיט	25	דבקה לעפר נפשי חיני כדברך.<BR>
תהל	קיט	26	דרכי ספרתי ותענני למדני חקיך.<BR>
תהל	קיט	27	דרך-פקודיך הבינני ואשיחה בנפלאותיך.<BR>
תהל	קיט	28	דלפה נפשי מתוגה קימני כדברך.<BR>
תהל	קיט	29	דרך-שקר הסר ממני ותורתך חנני.<BR>
תהל	קיט	30	דרך-אמונה בחרתי משפטיך שויתי.<BR>
תהל	קיט	31	דבקתי בעדותיך יהוה אל-תבישני.<BR>
תהל	קיט	32	דרך-מצותיך ארוץ כי תרחיב לבי.</P>
תהל	קיט	33	הורני יהוה דרך חקיך ואצרנה עקב.<BR>
תהל	קיט	34	הבינני ואצרה תורתך ואשמרנה בכל-לב.<BR>
תהל	קיט	35	הדריכני בנתיב מצותיך כי-בו חפצתי.<BR>
תהל	קיט	36	הט-לבי אל-עדותיך ואל אל-בצע.<BR>
תהל	קיט	37	העבר עיני מראות שוא בדרכך חיני.<BR>
תהל	קיט	38	הקם לעבדך אמרתך אשר ליראתך.<BR>
תהל	קיט	39	העבר חרפתי אשר יגרתי כי משפטיך טובים.<BR>
תהל	קיט	40	הנה תאבתי לפקדיך בצדקתך חיני.</P>
תהל	קיט	41	ויבאני חסדך יהוה תשועתך כאמרתך.<BR>
תהל	קיט	42	ואענה חרפי דבר כי-בטחתי בדברך.<BR>
תהל	קיט	43	ואל-תצל מפי דבר-אמת עד-מאד כי למשפטך יחלתי.<BR>
תהל	קיט	44	ואשמרה תורתך תמיד לעולם ועד.<BR>
תהל	קיט	45	ואתהלכה ברחבה כי פקדיך דרשתי.<BR>
תהל	קיט	46	ואדברה בעדתיך נגד מלכים ולא אבוש.<BR>
תהל	קיט	47	ואשתעשע במצותיך אשר אהבתי.<BR>
תהל	קיט	48	ואשא-כפי אל-מצותיך אשר אהבתי ואשיחה בחקיך.</P>
תהל	קיט	49	זכר-דבר לעבדך על אשר יחלתני.<BR>
תהל	קיט	50	זאת נחמתי בעניי כי אמרתך חיתני.<BR>
תהל	קיט	51	זדים הליצני עד-מאד מתורתך לא נטיתי.<BR>
תהל	קיט	52	זכרתי משפטיך מעולם יהוה ואתנחם.<BR>
תהל	קיט	53	זלעפה אחזתני מרשעים עזבי תורתך.<BR>
תהל	קיט	54	זמרות היו-לי חקיך בבית מגורי.<BR>
תהל	קיט	55	זכרתי בלילה שמך יהוה ואשמרה תורתך.<BR>
תהל	קיט	56	זאת היתה-לי כי פקדיך נצרתי.</P>
תהל	קיט	57	חלקי יהוה אמרתי לשמר דבריך.<BR>
תהל	קיט	58	חליתי פניך בכל-לב חנני כאמרתך.<BR>
תהל	קיט	59	חשבתי דרכי ואשיבה רגלי אל-עדתיך.<BR>
תהל	קיט	60	חשתי ולא התמהמהתי לשמר מצותיך.<BR>
תהל	קיט	61	חבלי רשעים עודני תורתך לא שכחתי.<BR>
תהל	קיט	62	חצות-לילה אקום להודות לך על משפטי צדקך.<BR>
תהל	קיט	63	חבר אני לכל-אשר יראוך ולשמרי פקודיך.<BR>
תהל	קיט	64	חסדך יהוה מלאה הארץ חקיך למדני.</P>
תהל	קיט	65	טוב עשית עם-עבדך יהוה כדברך.<BR>
תהל	קיט	66	טוב טעם ודעת למדני כי במצותיך האמנתי.<BR>
תהל	קיט	67	טרם אענה אני שגג ועתה אמרתך שמרתי.<BR>
תהל	קיט	68	טוב-אתה ומטיב למדני חקיך.<BR>
תהל	קיט	69	טפלו עלי שקר זדים אני בכל-לב אצר פקודיך.<BR>
תהל	קיט	70	טפש כחלב לבם אני תורתך שעשעתי.<BR>
תהל	קיט	71	טוב-לי כי-עניתי למען אלמד חקיך.<BR>
תהל	קיט	72	טוב-לי תורת-פיך מאלפי זהב וכסף.</P>
תהל	קיט	73	ידיך עשוני ויכוננוני הבינני ואלמדה מצותיך.<BR>
תהל	קיט	74	יראיך יראוני וישמחו כי לדברך יחלתי.<BR>
תהל	קיט	75	ידעתי יהוה כי-צדק משפטיך ואמונה עניתני.<BR>
תהל	קיט	76	יהי-נא חסדך לנחמני כאמרתך לעבדך.<BR>
תהל	קיט	77	יבאוני רחמיך ואחיה כי-תורתך שעשעי.<BR>
תהל	קיט	78	יבשו זדים כי-שקר עותוני אני אשיח בפקודיך.<BR>
תהל	קיט	79	ישובו לי יראיך וידעו עדתיך.<BR>
תהל	קיט	80	יהי-לבי תמים בחקיך למען לא אבוש.</P>
תהל	קיט	81	כלתה לתשועתך נפשי לדברך יחלתי.<BR>
תהל	קיט	82	כלו עיני לאמרתך לאמר מתי תנחמני.<BR>
תהל	קיט	83	כי-הייתי כנאד בקיטור חקיך לא שכחתי.<BR>
תהל	קיט	84	כמה ימי-עבדך מתי תעשה ברדפי משפט.<BR>
תהל	קיט	85	כרו-לי זדים שיחות אשר לא כתורתך.<BR>
תהל	קיט	86	כל-מצותיך אמונה שקר רדפוני עזרני.<BR>
תהל	קיט	87	כמעט כלוני בארץ ואני לא-עזבתי פקודיך.<BR>
תהל	קיט	88	כחסדך חיני ואשמרה עדות פיך.</P>
תהל	קיט	89	לעולם יהוה דברך נצב בשמים.<BR>
תהל	קיט	90	לדר ודר אמונתך כוננת ארץ ותעמד.<BR>
תהל	קיט	91	למשפטיך עמדו היום כי הכל עבדיך.<BR>
תהל	קיט	92	לולי תורתך שעשעי אז אבדתי בעניי.<BR>
תהל	קיט	93	לעולם לא-אשכח פקודיך כי בם חייתני.<BR>
תהל	קיט	94	לך-אני הושיעני כי פקודיך דרשתי.<BR>
תהל	קיט	95	לי קוו רשעים לאבדני עדתיך אתבונן.<BR>
תהל	קיט	96	לכל תכלה ראיתי קץ רחבה מצותך מאד.</P>
תהל	קיט	97	מה-אהבתי תורתך כל-היום היא שיחתי.<BR>
תהל	קיט	98	מאיבי תחכמני מצותך כי לעולם היא-לי.<BR>
תהל	קיט	99	מכל-מלמדי השכלתי כי עדותיך שיחה לי.<BR>
תהל	קיט	100	מזקנים אתבונן כי פקודיך נצרתי.<BR>
תהל	קיט	101	מכל-ארח רע כלאתי רגלי למען אשמר דברך.<BR>
תהל	קיט	102	ממשפטיך לא-סרתי כי-אתה הורתני.<BR>
תהל	קיט	103	מה-נמלצו לחכי אמרתך מדבש לפי.<BR>
תהל	קיט	104	מפקודיך אתבונן על-כן שנאתי כל-ארח שקר.</P>
תהל	קיט	105	נר-לרגלי דברך ואור לנתיבתי.<BR>
תהל	קיט	106	נשבעתי ואקימה לשמר משפטי צדקך.<BR>
תהל	קיט	107	נעניתי עד-מאד יהוה חיני כדברך.<BR>
תהל	קיט	108	נדבות פי רצה-נא יהוה ומשפטיך למדני.<BR>
תהל	קיט	109	נפשי בכפי תמיד ותורתך לא שכחתי.<BR>
תהל	קיט	110	נתנו רשעים פח לי ומפקודיך לא תעיתי.<BR>
תהל	קיט	111	נחלתי עדותיך לעולם כי-ששון לבי המה.<BR>
תהל	קיט	112	נטיתי לבי לעשות חקיך לעולם עקב.</P>
תהל	קיט	113	סעפים שנאתי ותורתך אהבתי.<BR>
תהל	קיט	114	סתרי ומגני אתה לדברך יחלתי.<BR>
תהל	קיט	115	סורו-ממני מרעים ואצרה מצות אלהי.<BR>
תהל	קיט	116	סמכני כאמרתך ואחיה ואל-תבישני משברי.<BR>
תהל	קיט	117	סעדני ואושעה ואשעה בחקיך תמיד.<BR>
תהל	קיט	118	סלית כל-שוגים מחקיך כי-שקר תרמיתם.<BR>
תהל	קיט	119	סגים השבת כל-רשעי-ארץ לכן אהבתי עדתיך.<BR>
תהל	קיט	120	סמר מפחדך בשרי וממשפטיך יראתי.</P>
תהל	קיט	121	עשיתי משפט וצדק בל-תניחני לעשקי.<BR>
תהל	קיט	122	ערב עבדך לטוב אל-יעשקני זדים.<BR>
תהל	קיט	123	עיני כלו לישועתך ולאמרת צדקך.<BR>
תהל	קיט	124	עשה עם-עבדך כחסדך וחקיך למדני.<BR>
תהל	קיט	125	עבדך-אני הבינני ואדעה עדתיך.<BR>
תהל	קיט	126	עת לעשות ליהוה הפרו תורתך.<BR>
תהל	קיט	127	על-כן אהבתי מצותיך מזהב ומפז.<BR>
תהל	קיט	128	על-כן כל-פקודי כל ישרתי כל-ארח שקר שנאתי.</P>
תהל	קיט	129	פלאות עדותיך על-כן נצרתם נפשי.<BR>
תהל	קיט	130	פתח דבריך יאיר מבין פתיים.<BR>
תהל	קיט	131	פי-פערתי ואשאפה כי למצותיך יאבתי.<BR>
תהל	קיט	132	פנה-אלי וחנני כמשפט לאהבי שמך.<BR>
תהל	קיט	133	פעמי הכן באמרתך ואל-תשלט-בי כל-און.<BR>
תהל	קיט	134	פדני מעשק אדם ואשמרה פקודיך.<BR>
תהל	קיט	135	פניך האר בעבדך ולמדני את-חקיך.<BR>
תהל	קיט	136	פלגי-מים ירדו עיני על לא-שמרו תורתך.</P>
תהל	קיט	137	צדיק אתה יהוה וישר משפטיך.<BR>
תהל	קיט	138	צוית צדק עדתיך ואמונה מאד.<BR>
תהל	קיט	139	צמתתני קנאתי כי-שכחו דבריך צרי.<BR>
תהל	קיט	140	צרופה אמרתך מאד ועבדך אהבה.<BR>
תהל	קיט	141	צעיר אנכי ונבזה פקדיך לא שכחתי.<BR>
תהל	קיט	142	צדקתך צדק לעולם ותורתך אמת.<BR>
תהל	קיט	143	צר-ומצוק מצאוני מצותיך שעשעי.<BR>
תהל	קיט	144	צדק עדותיך לעולם הבינני ואחיה.</P>
תהל	קיט	145	קראתי בכל-לב ענני יהוה חקיך אצרה.<BR>
תהל	קיט	146	קראתיך הושיעני ואשמרה עדתיך.<BR>
תהל	קיט	147	קדמתי בנשף ואשועה לדבריך יחלתי.<BR>
תהל	קיט	148	קדמו עיני אשמרות לשיח באמרתך.<BR>
תהל	קיט	149	קולי שמעה כחסדך יהוה כמשפטך חיני.<BR>
תהל	קיט	150	קרבו רדפי זמה מתורתך רחקו.<BR>
תהל	קיט	151	קרוב אתה יהוה וכל-מצותיך אמת.<BR>
תהל	קיט	152	קדם ידעתי מעדתיך כי לעולם יסדתם.</P>
תהל	קיט	153	ראה-עניי וחלצני כי-תורתך לא שכחתי.<BR>
תהל	קיט	154	ריבה ריבי וגאלני לאמרתך חיני.<BR>
תהל	קיט	155	רחוק מרשעים ישועה כי-חקיך לא דרשו.<BR>
תהל	קיט	156	רחמיך רבים יהוה כמשפטיך חיני.<BR>
תהל	קיט	157	רבים רדפי וצרי מעדותיך לא נטיתי.<BR>
תהל	קיט	158	ראיתי בגדים ואתקוטטה אשר אמרתך לא שמרו.<BR>
תהל	קיט	159	ראה כי-פקודיך אהבתי יהוה כחסדך חיני.<BR>
תהל	קיט	160	ראש-דברך אמת ולעולם כל-משפט צדקך.</P>
תהל	קיט	161	שרים רדפוני חנם ומדבריך פחד לבי.<BR>
תהל	קיט	162	שש אנכי על-אמרתך כמוצא שלל רב.<BR>
תהל	קיט	163	שקר שנאתי ואתעבה תורתך אהבתי.<BR>
תהל	קיט	164	שבע ביום הללתיך על משפטי צדקך.<BR>
תהל	קיט	165	שלום רב לאהבי תורתך ואין-למו מכשול.<BR>
תהל	קיט	166	שברתי לישועתך יהוה ומצותיך עשיתי.<BR>
תהל	קיט	167	שמרה נפשי עדתיך ואהבם מאד.<BR>
תהל	קיט	168	שמרתי פקודיך ועדתיך כי כל-דרכי נגדך.</P>
תהל	קיט	169	תקרב רנתי לפניך יהוה כדברך הבינני.<BR>
תהל	קיט	170	תבוא תחנתי לפניך כאמרתך הצילני.<BR>
תהל	קיט	171	תבענה שפתי תהלה כי תלמדני חקיך.<BR>
תהל	קיט	172	תען לשוני אמרתך כי כל-מצותיך צדק.<BR>
תהל	קיט	173	תהי-ידך לעזרני כי פקודיך בחרתי.<BR>
תהל	קיט	174	תאבתי לישועתך יהוה ותורתך שעשעי.<BR>
תהל	קיט	175	תחי-נפשי ותהללך ומשפטך יעזרני.<BR>
תהל	קיט	176	תעיתי כשה אבד בקש עבדך כי מצותיך לא שכחתי.</P>
תהל	קכ	1	שיר המעלות אל-יהוה בצרתה לי קראתי ויענני.<BR>
תהל	קכ	2	יהוה הצילה נפשי משפת-שקר מלשון רמיה.<BR>
תהל	קכ	3	מה-יתן לך ומה-יסיף לך לשון רמיה.<BR>
תהל	קכ	4	חצי גבור שנונים עם גחלי רתמים.<BR>
תהל	קכ	5	אויה-לי כי-גרתי משך שכנתי עם-אהלי קדר.<BR>
תהל	קכ	6	רבת שכנה-לה נפשי עם שונא שלום.<BR>
תהל	קכ	7	אני-שלום וכי אדבר המה למלחמה.</P>
תהל	קכא	1	שיר למעלות אשא עיני אל-ההרים מאין יבא עזרי.<BR>
תהל	קכא	2	עזרי מעם יהוה עשה שמים וארץ.<BR>
תהל	קכא	3	אל-יתן למוט רגלך אל-ינום שמרך.<BR>
תהל	קכא	4	הנה לא-ינום ולא יישן שומר ישראל.<BR>
תהל	קכא	5	יהוה שמרך יהוה צלך על-יד ימינך.<BR>
תהל	קכא	6	יומם השמש לא-יככה וירח בלילה.<BR>
תהל	קכא	7	יהוה ישמרך מכל-רע ישמר את-נפשך.<BR>
תהל	קכא	8	יהוה ישמר-צאתך ובואך מעתה ועד-עולם.</P>
תהל	קכב	1	שיר המעלות לדוד שמחתי באמרים לי בית יהוה נלך.<BR>
תהל	קכב	2	עמדות היו רגלינו בשעריך ירושלם.<BR>
תהל	קכב	3	ירושלם הבנויה כעיר שחברה-לה יחדו.<BR>
תהל	קכב	4	ששם עלו שבטים שבטי-יה עדות לישראל להדות לשם יהוה.<BR>
תהל	קכב	5	כי שמה ישבו כסאות למשפט כסאות לבית דויד.<BR>
תהל	קכב	6	שאלו שלום ירושלם ישליו אהביך.<BR>
תהל	קכב	7	יהי-שלום בחילך שלוה בארמנותיך.<BR>
תהל	קכב	8	למען אחי ורעי אדברה-נא שלום בך.<BR>
תהל	קכב	9	למען בית-יהוה אלהינו אבקשה טוב לך.</P>
תהל	קכג	1	שיר המעלות אליך נשאתי את-עיני הישבי בשמים.<BR>
תהל	קכג	2	הנה כעיני עבדים אל-יד אדוניהם כעיני שפחה אל-יד גברתה כן עינינו אל-יהוה אלהינו עד שיחננו.<BR>
תהל	קכג	3	חננו יהוה חננו כי-רב שבענו בוז.<BR>
תהל	קכג	4	רבת שבעה-לה נפשנו הלעג השאננים הבוז לגאיונים.</P>
תהל	קכד	1	שיר המעלות לדוד לולי יהוה שהיה לנו יאמר-נא ישראל.<BR>
תהל	קכד	2	לולי יהוה שהיה לנו בקום עלינו אדם.<BR>
תהל	קכד	3	אזי חיים בלעונו בחרות אפם בנו.<BR>
תהל	קכד	4	אזי המים שטפונו נחלה עבר על-נפשנו.<BR>
תהל	קכד	5	אזי עבר על-נפשנו המים הזידונים.<BR>
תהל	קכד	6	ברוך יהוה שלא נתננו טרף לשניהם.<BR>
תהל	קכד	7	נפשנו כצפור נמלטה מפח יוקשים הפח נשבר ואנחנו נמלטנו.<BR>
תהל	קכד	8	עזרנו בשם יהוה עשה שמים וארץ.</P>
תהל	קכה	1	שיר המעלות הבטחים ביהוה כהר-ציון לא-ימוט לעולם ישב.<BR>
תהל	קכה	2	ירושלם הרים סביב לה ויהוה סביב לעמו מעתה ועד-עולם.<BR>
תהל	קכה	3	כי לא ינוח שבט הרשע על גורל הצדיקים למען לא-ישלחו הצדיקים בעולתה ידיהם.<BR>
תהל	קכה	4	היטיבה יהוה לטובים ולישרים בלבותם.<BR>
תהל	קכה	5	והמטים עקלקלותם יוליכם יהוה את-פעלי האון שלום על-ישראל.</P>
תהל	קכו	1	שיר המעלות בשוב יהוה את-שיבת ציון היינו כחלמים.<BR>
תהל	קכו	2	אז ימלא שחוק פינו ולשוננו רנה אז יאמרו בגוים הגדיל יהוה לעשות עם-אלה.<BR>
תהל	קכו	3	הגדיל יהוה לעשות עמנו היינו שמחים.<BR>
תהל	קכו	4	שובה יהוה את-שבותנו כאפיקים בנגב.<BR>
תהל	קכו	5	הזרעים בדמעה ברנה יקצרו.<BR>
תהל	קכו	6	הלוך ילך ובכה נשא משך-הזרע בא-יבוא ברנה נשא אלמתיו.</P>
תהל	קכז	1	שיר המעלות לשלמה אם-יהוה לא-יבנה בית שוא עמלו בוניו בו אם-יהוה לא-ישמר-עיר שוא שקד שומר.<BR>
תהל	קכז	2	שוא לכם משכימי קום מאחרי-שבת אכלי לחם העצבים כן יתן לידידו שנא.<BR>
תהל	קכז	3	הנה נחלת יהוה בנים שכר פרי הבטן.<BR>
תהל	קכז	4	כחצים ביד-גבור כן בני הנעורים.<BR>
תהל	קכז	5	אשרי הגבר אשר מלא את-אשפתו מהם לא-יבשו כי-ידברו את-אויבים בשער.</P>
תהל	קכח	1	שיר המעלות אשרי כל-ירא יהוה ההלך בדרכיו.<BR>
תהל	קכח	2	יגיע כפיך כי תאכל אשריך וטוב לך.<BR>
תהל	קכח	3	אשתך כגפן פריה בירכתי ביתך בניך כשתלי זיתים סביב לשלחנך.<BR>
תהל	קכח	4	הנה כי-כן יברך גבר ירא יהוה.<BR>
תהל	קכח	5	יברכך יהוה מציון וראה בטוב ירושלם כל ימי חייך.<BR>
תהל	קכח	6	וראה-בנים לבניך שלום על-ישראל.</P>
תהל	קכט	1	שיר המעלות רבת צררוני מנעורי יאמר-נא ישראל.<BR>
תהל	קכט	2	רבת צררוני מנעורי גם לא-יכלו לי.<BR>
תהל	קכט	3	על-גבי חרשו חרשים האריכו למענותם.<BR>
תהל	קכט	4	יהוה צדיק קצץ עבות רשעים.<BR>
תהל	קכט	5	יבשו ויסגו אחור כל שנאי ציון.<BR>
תהל	קכט	6	יהיו כחציר גגות שקדמת שלף יבש.<BR>
תהל	קכט	7	שלא מלא כפו קוצר וחצנו מעמר.<BR>
תהל	קכט	8	ולא אמרו העברים ברכת-יהוה אליכם ברכנו אתכם בשם יהוה.</P>
תהל	קל	1	שיר המעלות ממעמקים קראתיך יהוה.<BR>
תהל	קל	2	אדני שמעה בקולי תהיינה אזניך קשבות לקול תחנוני.<BR>
תהל	קל	3	אם-עונות תשמר-יה אדני מי יעמד.<BR>
תהל	קל	4	כי-עמך הסליחה למען תורא.<BR>
תהל	קל	5	קויתי יהוה קותה נפשי ולדברו הוחלתי.<BR>
תהל	קל	6	נפשי לאדני משמרים לבקר שמרים לבקר.<BR>
תהל	קל	7	יחל ישראל אל-יהוה כי-עם-יהוה החסד והרבה עמו פדות.<BR>
תהל	קל	8	והוא יפדה את-ישראל מכל עונתיו.</P>
תהל	קלא	1	שיר המעלות לדוד יהוה לא-גבה לבי ולא-רמו עיני ולא-הלכתי בגדלות ובנפלאות ממני.<BR>
תהל	קלא	2	אם-לא שויתי ודוממתי נפשי כגמל עלי אמו כגמל עלי נפשי.<BR>
תהל	קלא	3	יחל ישראל אל-יהוה מעתה ועד-עולם.</P>
תהל	קלב	1	שיר המעלות זכור-יהוה לדוד את כל-ענותו.<BR>
תהל	קלב	2	אשר נשבע ליהוה נדר לאביר יעקב.<BR>
תהל	קלב	3	אם-אבא באהל ביתי אם-אעלה על-ערש יצועי.<BR>
תהל	קלב	4	אם-אתן שנת לעיני לעפעפי תנומה.<BR>
תהל	קלב	5	עד-אמצא מקום ליהוה משכנות לאביר יעקב.<BR>
תהל	קלב	6	הנה-שמענוה באפרתה מצאנוה בשדי-יער.<BR>
תהל	קלב	7	נבואה למשכנותיו נשתחוה להדם רגליו.<BR>
תהל	קלב	8	קומה יהוה למנוחתך אתה וארון עזך.<BR>
תהל	קלב	9	כהניך ילבשו-צדק וחסידיך ירננו.<BR>
תהל	קלב	10	בעבור דוד עבדך אל-תשב פני משיחך.<BR>
תהל	קלב	11	נשבע-יהוה לדוד אמת לא-ישוב ממנה מפרי בטנך אשית לכסא-לך.<BR>
תהל	קלב	12	אם-ישמרו בניך בריתי ועדתי זו אלמדם גם-בניהם עדי-עד ישבו לכסא-לך.<BR>
תהל	קלב	13	כי-בחר יהוה בציון אוה למושב לו.<BR>
תהל	קלב	14	זאת-מנוחתי עדי-עד פה-אשב כי אותיה.<BR>
תהל	קלב	15	צידה ברך אברך אביוניה אשביע לחם.<BR>
תהל	קלב	16	וכהניה אלביש ישע וחסידיה רנן ירננו.<BR>
תהל	קלב	17	שם אצמיח קרן לדוד ערכתי נר למשיחי.<BR>
תהל	קלב	18	אויביו אלביש בשת ועליו יציץ נזרו.</P>
תהל	קלג	1	שיר המעלות לדוד הנה מה-טוב ומה-נעים שבת אחים גם-יחד.<BR>
תהל	קלג	2	כשמן הטוב על-הראש ירד על-הזקן זקן-אהרן שירד על-פי מדותיו.<BR>
תהל	קלג	3	כטל-חרמון שירד על-הררי ציון כי שם צוה יהוה את-הברכה חיים עד-העולם.</P>
תהל	קלד	1	שיר המעלות הנה ברכו את-יהוה כל-עבדי יהוה העמדים בבית-יהוה בלילות.<BR>
תהל	קלד	2	שאו-ידכם קדש וברכו את-יהוה.<BR>
תהל	קלד	3	יברכך יהוה מציון עשה שמים וארץ.</P>
תהל	קלה	1	הללו יה הללו את-שם יהוה הללו עבדי יהוה.<BR>
תהל	קלה	2	שעמדים בבית יהוה בחצרות בית אלהינו.<BR>
תהל	קלה	3	הללו-יה כי-טוב יהוה זמרו לשמו כי נעים.<BR>
תהל	קלה	4	כי-יעקב בחר לו יה ישראל לסגלתו.<BR>
תהל	קלה	5	כי אני ידעתי כי-גדול יהוה ואדנינו מכל-אלהים.<BR>
תהל	קלה	6	כל אשר-חפץ יהוה עשה בשמים ובארץ בימים וכל-תהומות.<BR>
תהל	קלה	7	מעלה נשאים מקצה הארץ ברקים למטר עשה מוצא-רוח מאוצרותיו.<BR>
תהל	קלה	8	שהכה בכורי מצרים מאדם עד-בהמה.<BR>
תהל	קלה	9	שלח אתות ומפתים בתוככי מצרים בפרעה ובכל-עבדיו.<BR>
תהל	קלה	10	שהכה גוים רבים והרג מלכים עצומים.<BR>
תהל	קלה	11	לסיחון מלך האמרי ולעוג מלך הבשן ולכל ממלכות כנען.<BR>
תהל	קלה	12	ונתן ארצם נחלה נחלה לישראל עמו.<BR>
תהל	קלה	13	יהוה שמך לעולם יהוה זכרך לדר-ודר.<BR>
תהל	קלה	14	כי-ידין יהוה עמו ועל-עבדיו יתנחם.<BR>
תהל	קלה	15	עצבי הגוים כסף וזהב מעשה ידי אדם.<BR>
תהל	קלה	16	פה-להם ולא ידברו עינים להם ולא יראו.<BR>
תהל	קלה	17	אזנים להם ולא יאזינו אף אין-יש-רוח בפיהם.<BR>
תהל	קלה	18	כמוהם יהיו עשיהם כל אשר-בטח בהם.<BR>
תהל	קלה	19	בית ישראל ברכו את-יהוה בית אהרן ברכו את-יהוה.<BR>
תהל	קלה	20	בית הלוי ברכו את-יהוה יראי יהוה ברכו את-יהוה.<BR>
תהל	קלה	21	ברוך יהוה מציון שכן ירושלם הללו-יה.</P>
תהל	קלו	1	הודו ליהוה כי-טוב כי לעולם חסדו.<BR>
תהל	קלו	2	הודו לאלהי האלהים כי לעולם חסדו.<BR>
תהל	קלו	3	הודו לאדני האדנים כי לעולם חסדו.<BR>
תהל	קלו	4	לעשה נפלאות גדלות לבדו כי לעולם חסדו.<BR>
תהל	קלו	5	לעשה השמים בתבונה כי לעולם חסדו.<BR>
תהל	קלו	6	לרקע הארץ על-המים כי לעולם חסדו.<BR>
תהל	קלו	7	לעשה אורים גדלים כי לעולם חסדו.<BR>
תהל	קלו	8	את-השמש לממשלת ביום כי לעולם חסדו.<BR>
תהל	קלו	9	את-הירח וכוכבים לממשלות בלילה כי לעולם חסדו.<BR>
תהל	קלו	10	למכה מצרים בבכוריהם כי לעולם חסדו.<BR>
תהל	קלו	11	ויוצא ישראל מתוכם כי לעולם חסדו.<BR>
תהל	קלו	12	ביד חזקה ובזרוע נטויה כי לעולם חסדו.<BR>
תהל	קלו	13	לגזר ים-סוף לגזרים כי לעולם חסדו.<BR>
תהל	קלו	14	והעביר ישראל בתוכו כי לעולם חסדו.<BR>
תהל	קלו	15	ונער פרעה וחילו בים-סוף כי לעולם חסדו.<BR>
תהל	קלו	16	למוליך עמו במדבר כי לעולם חסדו.<BR>
תהל	קלו	17	למכה מלכים גדלים כי לעולם חסדו.<BR>
תהל	קלו	18	ויהרג מלכים אדירים כי לעולם חסדו.<BR>
תהל	קלו	19	לסיחון מלך האמרי כי לעולם חסדו.<BR>
תהל	קלו	20	ולעוג מלך הבשן כי לעולם חסדו.<BR>
תהל	קלו	21	ונתן ארצם לנחלה כי לעולם חסדו.<BR>
תהל	קלו	22	נחלה לישראל עבדו כי לעולם חסדו.<BR>
תהל	קלו	23	שבשפלנו זכר לנו כי לעולם חסדו.<BR>
תהל	קלו	24	ויפרקנו מצרינו כי לעולם חסדו.<BR>
תהל	קלו	25	נתן לחם לכל-בשר כי לעולם חסדו.<BR>
תהל	קלו	26	הודו לאל השמים כי לעולם חסדו.</P>
תהל	קלז	1	על נהרות בבל שם ישבנו גם-בכינו בזכרנו את-ציון.<BR>
תהל	קלז	2	על-ערבים בתוכה תלינו כנרותינו.<BR>
תהל	קלז	3	כי שם שאלונו שובינו דברי-שיר ותוללינו שמחה שירו לנו משיר ציון.<BR>
תהל	קלז	4	איך נשיר את-שיר-יהוה על אדמת נכר.<BR>
תהל	קלז	5	אם-אשכחך ירושלם תשכח ימיני.<BR>
תהל	קלז	6	תדבק-לשוני לחכי אם-לא אזכרכי אם-לא אעלה את-ירושלם על ראש שמחתי.<BR>
תהל	קלז	7	זכר יהוה לבני אדום את יום ירושלם האמרים ערו ערו עד היסוד בה.<BR>
תהל	קלז	8	בת-בבל השדודה אשרי שישלם-לך את-גמולך שגמלת לנו.<BR>
תהל	קלז	9	אשרי שיאחז ונפץ את-עלליך אל-הסלע.</P>
תהל	קלח	1	לדוד אודך בכל-לבי נגד אלהים אזמרך.<BR>
תהל	קלח	2	אשתחוה אל-היכל קדשך ואודה את-שמך על-חסדך ועל-אמתך כי-הגדלת על-כל-שמך אמרתך.<BR>
תהל	קלח	3	ביום קראתי ותענני תרהבני בנפשי עז.<BR>
תהל	קלח	4	יודוך יהוה כל-מלכי-ארץ כי שמעו אמרי-פיך.<BR>
תהל	קלח	5	וישירו בדרכי יהוה כי גדול כבוד יהוה.<BR>
תהל	קלח	6	כי-רם יהוה ושפל יראה וגבה ממרחק יידע.<BR>
תהל	קלח	7	אם-אלך בקרב צרה תחיני על אף איבי תשלח ידך ותושיעני ימינך.<BR>
תהל	קלח	8	יהוה יגמר בעדי יהוה חסדך לעולם מעשי ידיך אל-תרף.</P>
תהל	קלט	1	למנצח לדוד מזמור יהוה חקרתני ותדע.<BR>
תהל	קלט	2	אתה ידעת שבתי וקומי בנתה לרעי מרחוק.<BR>
תהל	קלט	3	ארחי ורבעי זרית וכל-דרכי הסכנתה.<BR>
תהל	קלט	4	כי אין מלה בלשוני הן יהוה ידעת כלה.<BR>
תהל	קלט	5	אחור וקדם צרתני ותשת עלי כפכה.<BR>
תהל	קלט	6	פלאיה דעת ממני נשגבה לא-אוכל לה.<BR>
תהל	קלט	7	אנה אלך מרוחך ואנה מפניך אברח.<BR>
תהל	קלט	8	אם-אסק שמים שם אתה ואציעה שאול הנך.<BR>
תהל	קלט	9	אשא כנפי-שחר אשכנה באחרית ים.<BR>
תהל	קלט	10	גם-שם ידך תנחני ותאחזני ימינך.<BR>
תהל	קלט	11	ואמר אך-חשך ישופני ולילה אור בעדני.<BR>
תהל	קלט	12	גם-חשך לא-יחשיך ממך ולילה כיום יאיר כחשיכה כאורה.<BR>
תהל	קלט	13	כי-אתה קנית כליתי תסכני בבטן אמי.<BR>
תהל	קלט	14	אודך על כי נוראות נפליתי נפלאים מעשיך ונפשי ידעת מאד.<BR>
תהל	קלט	15	לא-נכחד עצמי ממך אשר-עשיתי בסתר רקמתי בתחתיות ארץ.<BR>
תהל	קלט	16	גלמי ראו עיניך ועל-ספרך כלם יכתבו ימים יצרו ולא אחד בהם.<BR>
תהל	קלט	17	ולי מה-יקרו רעיך אל מה עצמו ראשיהם.<BR>
תהל	קלט	18	אספרם מחול ירבון הקיצתי ועודי עמך.<BR>
תהל	קלט	19	אם-תקטל אלוה רשע ואנשי דמים סורו מני.<BR>
תהל	קלט	20	אשר יאמרך למזמה נשא לשוא עריך.<BR>
תהל	קלט	21	הלוא-משנאיך יהוה אשנא ובתקוממיך אתקוטט.<BR>
תהל	קלט	22	תכלית שנאה שנאתים לאויבים היו לי.<BR>
תהל	קלט	23	חקרני אל ודע לבבי בחנני ודע שרעפי.<BR>
תהל	קלט	24	וראה אם-דרך-עצב בי ונחני בדרך עולם.</P>
תהל	קמ	1	למנצח מזמור לדוד.<BR>
תהל	קמ	2	חלצני יהוה מאדם רע מאיש חמסים תנצרני.<BR>
תהל	קמ	3	אשר חשבו רעות בלב כל-יום יגורו מלחמות.<BR>
תהל	קמ	4	שננו לשונם כמו-נחש חמת עכשוב תחת שפתימו סלה.<BR>
תהל	קמ	5	שמרני יהוה מידי רשע מאיש חמסים תנצרני אשר חשבו לדחות פעמי.<BR>
תהל	קמ	6	טמנו-גאים פח לי וחבלים פרשו רשת ליד-מעגל מקשים שתו-לי סלה.<BR>
תהל	קמ	7	אמרתי ליהוה אלי אתה האזינה יהוה קול תחנוני.<BR>
תהל	קמ	8	יהוה אדני עז ישועתי סכתה לראשי ביום נשק.<BR>
תהל	קמ	9	אל-תתן יהוה מאויי רשע זממו אל-תפק ירומו סלה.<BR>
תהל	קמ	10	ראש מסבי עמל שפתימו יכסומו.<BR>
תהל	קמ	11	ימיטו עליהם גחלים באש יפלם במהמרות בל-יקומו.<BR>
תהל	קמ	12	איש לשון בל-יכון בארץ איש-חמס רע יצודנו למדחפת.<BR>
תהל	קמ	13	ידעת כי-יעשה יהוה דין עני משפט אבינים.<BR>
תהל	קמ	14	אך צדיקים יודו לשמך ישבו ישרים את-פניך.</P>
תהל	קמא	1	מזמור לדוד יהוה קראתיך חושה לי האזינה קולי בקראי-לך.<BR>
תהל	קמא	2	תכון תפלתי קטרת לפניך משאת כפי מנחת-ערב.<BR>
תהל	קמא	3	שיתה יהוה שמרה לפי נצרה על-דל שפתי.<BR>
תהל	קמא	4	אל-תט-לבי לדבר רע להתעולל עללות ברשע את-אישים פעלי-און ובל-אלחם במנעמיהם.<BR>
תהל	קמא	5	יהלמני-צדיק חסד ויוכיחני שמן ראש אל-יני ראשי כי-עוד ותפלתי ברעותיהם.<BR>
תהל	קמא	6	נשמטו בידי-סלע שפטיהם ושמעו אמרי כי נעמו.<BR>
תהל	קמא	7	כמו פלח ובקע בארץ נפזרו עצמינו לפי שאול.<BR>
תהל	קמא	8	כי אליך יהוה אדני עיני בכה חסיתי אל-תער נפשי.<BR>
תהל	קמא	9	שמרני מידי פח יקשו לי ומקשות פעלי און.<BR>
תהל	קמא	10	יפלו במכמריו רשעים יחד אנכי עד-אעבור.</P>
תהל	קמב	1	משכיל לדוד בהיותו במערה תפלה.<BR>
תהל	קמב	2	קולי אל-יהוה אזעק קולי אל-יהוה אתחנן.<BR>
תהל	קמב	3	אשפך לפניו שיחי צרתי לפניו אגיד.<BR>
תהל	קמב	4	בהתעטף עלי רוחי ואתה ידעת נתיבתי בארח-זו אהלך טמנו פח לי.<BR>
תהל	קמב	5	הביט ימין וראה ואין-לי מכיר אבד מנוס ממני אין דורש לנפשי.<BR>
תהל	קמב	6	זעקתי אליך יהוה אמרתי אתה מחסי חלקי בארץ החיים.<BR>
תהל	קמב	7	הקשיבה אל-רנתי כי-דלותי מאד הצילני מרדפי כי אמצו ממני.<BR>
תהל	קמב	8	הוציאה ממסגר נפשי להודות את-שמך בי יכתרו צדיקים כי תגמל עלי.</P>
תהל	קמג	1	מזמור לדוד יהוה שמע תפלתי האזינה אל-תחנוני באמנתך ענני בצדקתך.<BR>
תהל	קמג	2	ואל-תבוא במשפט את-עבדך כי לא-יצדק לפניך כל-חי.<BR>
תהל	קמג	3	כי רדף אויב נפשי דכא לארץ חיתי הושיבני במחשכים כמתי עולם.<BR>
תהל	קמג	4	ותתעטף עלי רוחי בתוכי ישתומם לבי.<BR>
תהל	קמג	5	זכרתי ימים מקדם הגיתי בכל-פעלך במעשה ידיך אשוחח.<BR>
תהל	קמג	6	פרשתי ידי אליך נפשי כארץ-עיפה לך סלה.<BR>
תהל	קמג	7	מהר ענני יהוה כלתה רוחי אל-תסתר פניך ממני ונמשלתי עם-ירדי בור.<BR>
תהל	קמג	8	השמיעני בבקר חסדך כי-בך בטחתי הודיעני דרך-זו אלך כי-אליך נשאתי נפשי.<BR>
תהל	קמג	9	הצילני מאיבי יהוה אליך כסתי.<BR>
תהל	קמג	10	למדני לעשות רצונך כי-אתה אלוהי רוחך טובה תנחני בארץ מישור.<BR>
תהל	קמג	11	למען-שמך יהוה תחיני בצדקתך תוציא מצרה נפשי.<BR>
תהל	קמג	12	ובחסדך תצמית איבי והאבדת כל-צררי נפשי כי אני עבדך.</P>
תהל	קמד	1	לדוד ברוך יהוה צורי המלמד ידי לקרב אצבעותי למלחמה.<BR>
תהל	קמד	2	חסדי ומצודתי משגבי ומפלטי לי מגני ובו חסיתי הרודד עמי תחתי.<BR>
תהל	קמד	3	יהוה מה-אדם ותדעהו בן-אנוש ותחשבהו.<BR>
תהל	קמד	4	אדם להבל דמה ימיו כצל עובר.<BR>
תהל	קמד	5	יהוה הט-שמיך ותרד גע בהרים ויעשנו.<BR>
תהל	קמד	6	ברוק ברק ותפיצם שלח חציך ותהמם.<BR>
תהל	קמד	7	שלח ידיך ממרום פצני והצילני ממים רבים מיד בני נכר.<BR>
תהל	קמד	8	אשר פיהם דבר-שוא וימינם ימין שקר.<BR>
תהל	קמד	9	אלהים שיר חדש אשירה לך בנבל עשור אזמרה-לך.<BR>
תהל	קמד	10	הנותן תשועה למלכים הפוצה את-דוד עבדו מחרב רעה.<BR>
תהל	קמד	11	פצני והצילני מיד בני-נכר אשר פיהם דבר-שוא וימינם ימין שקר.<BR>
תהל	קמד	12	אשר בנינו כנטעים מגדלים בנעוריהם בנותינו כזוית מחטבות תבנית היכל.<BR>
תהל	קמד	13	מזוינו מלאים מפיקים מזן אל-זן צאוננו מאליפות מרבבות בחוצותינו.<BR>
תהל	קמד	14	אלופינו מסבלים אין-פרץ ואין יוצאת ואין צוחה ברחבתינו.<BR>
תהל	קמד	15	אשרי העם שככה לו אשרי העם שיהוה אלהיו.</P>
תהל	קמה	1	תהלה לדוד ארוממך אלוהי המלך ואברכה שמך לעולם ועד.<BR>
תהל	קמה	2	בכל-יום אברכך ואהללה שמך לעולם ועד.<BR>
תהל	קמה	3	גדול יהוה ומהלל מאד ולגדלתו אין חקר.<BR>
תהל	קמה	4	דור לדור ישבח מעשיך וגבורתיך יגידו.<BR>
תהל	קמה	5	הדר כבוד הודך ודברי נפלאותיך אשיחה.<BR>
תהל	קמה	6	ועזוז נוראתיך יאמרו וגדולתיך אספרנה.<BR>
תהל	קמה	7	זכר רב-טובך יביעו וצדקתך ירננו.<BR>
תהל	קמה	8	חנון ורחום יהוה ארך אפים וגדל-חסד.<BR>
תהל	קמה	9	טוב-יהוה לכל ורחמיו על-כל-מעשיו.<BR>
תהל	קמה	10	יודוך יהוה כל-מעשיך וחסידיך יברכוכה.<BR>
תהל	קמה	11	כבוד מלכותך יאמרו וגבורתך ידברו.<BR>
תהל	קמה	12	להודיע לבני האדם גבורתיו וכבוד הדר מלכותו.<BR>
תהל	קמה	13	מלכותך מלכות כל-עלמים וממשלתך בכל-דור ודור.<BR>
תהל	קמה	14	סומך יהוה לכל-הנפלים וזוקף לכל-הכפופים.<BR>
תהל	קמה	15	עיני-כל אליך ישברו ואתה נותן-להם את-אכלם בעתו.<BR>
תהל	קמה	16	פותח את-ידך ומשביע לכל-חי רצון.<BR>
תהל	קמה	17	צדיק יהוה בכל-דרכיו וחסיד בכל-מעשיו.<BR>
תהל	קמה	18	קרוב יהוה לכל-קראיו לכל אשר יקראהו באמת.<BR>
תהל	קמה	19	רצון-יראיו יעשה ואת-שועתם ישמע ויושיעם.<BR>
תהל	קמה	20	שומר יהוה את-כל-אהביו ואת כל-הרשעים ישמיד.<BR>
תהל	קמה	21	תהלת יהוה ידבר-פי ויברך כל-בשר שם קדשו לעולם ועד.</P>
תהל	קמו	1	הללו-יה הללי נפשי את-יהוה.<BR>
תהל	קמו	2	אהללה יהוה בחיי אזמרה לאלהי בעודי.<BR>
תהל	קמו	3	אל-תבטחו בנדיבים בבן-אדם שאין לו תשועה.<BR>
תהל	קמו	4	תצא רוחו ישב לאדמתו ביום ההוא אבדו עשתנתיו.<BR>
תהל	קמו	5	אשרי שאל יעקב בעזרו שברו על-יהוה אלהיו.<BR>
תהל	קמו	6	עשה שמים וארץ את-הים ואת-כל-אשר-בם השמר אמת לעולם.<BR>
תהל	קמו	7	עשה משפט לעשוקים נתן לחם לרעבים יהוה מתיר אסורים.<BR>
תהל	קמו	8	יהוה פקח עורים יהוה זקף כפופים יהוה אהב צדיקים.<BR>
תהל	קמו	9	יהוה שמר את-גרים יתום ואלמנה יעודד ודרך רשעים יעות.<BR>
תהל	קמו	10	ימלך יהוה לעולם אלהיך ציון לדר ודר הללו-יה.</P>
תהל	קמז	1	הללו יה כי-טוב זמרה אלהינו כי-נעים נאוה תהלה.<BR>
תהל	קמז	2	בונה ירושלם יהוה נדחי ישראל יכנס.<BR>
תהל	קמז	3	הרפא לשבורי לב ומחבש לעצבותם.<BR>
תהל	קמז	4	מונה מספר לכוכבים לכלם שמות יקרא.<BR>
תהל	קמז	5	גדול אדונינו ורב-כח לתבונתו אין מספר.<BR>
תהל	קמז	6	מעודד ענוים יהוה משפיל רשעים עדי-ארץ.<BR>
תהל	קמז	7	ענו ליהוה בתודה זמרו לאלהינו בכנור.<BR>
תהל	קמז	8	המכסה שמים בעבים המכין לארץ מטר המצמיח הרים חציר.<BR>
תהל	קמז	9	נותן לבהמה לחמה לבני ערב אשר יקראו.<BR>
תהל	קמז	10	לא בגבורת הסוס יחפץ לא-בשוקי האיש ירצה.<BR>
תהל	קמז	11	רוצה יהוה את-יראיו את-המיחלים לחסדו.<BR>
תהל	קמז	12	שבחי ירושלם את-יהוה הללי אלהיך ציון.<BR>
תהל	קמז	13	כי-חזק בריחי שעריך ברך בניך בקרבך.<BR>
תהל	קמז	14	השם-גבולך שלום חלב חטים ישביעך.<BR>
תהל	קמז	15	השלח אמרתו ארץ עד-מהרה ירוץ דברו.<BR>
תהל	קמז	16	הנתן שלג כצמר כפור כאפר יפזר.<BR>
תהל	קמז	17	משליך קרחו כפתים לפני קרתו מי יעמד.<BR>
תהל	קמז	18	ישלח דברו וימסם ישב רוחו יזלו-מים.<BR>
תהל	קמז	19	מגיד דברו ליעקב חקיו ומשפטיו לישראל.<BR>
תהל	קמז	20	לא עשה כן לכל-גוי ומשפטים בל-ידעום הללו-יה.</P>
תהל	קמח	1	הללו יה הללו את-יהוה מן-השמים הללוהו במרומים.<BR>
תהל	קמח	2	הללוהו כל-מלאכיו הללוהו כל-צבאו.<BR>
תהל	קמח	3	הללוהו שמש וירח הללוהו כל-כוכבי אור.<BR>
תהל	קמח	4	הללוהו שמי השמים והמים אשר מעל השמים.<BR>
תהל	קמח	5	יהללו את-שם יהוה כי הוא צוה ונבראו.<BR>
תהל	קמח	6	ויעמידם לעד לעולם חק-נתן ולא יעבור.<BR>
תהל	קמח	7	הללו את-יהוה מן-הארץ תנינים וכל-תהמות.<BR>
תהל	קמח	8	אש וברד שלג וקיטור רוח סערה עשה דברו.<BR>
תהל	קמח	9	ההרים וכל-גבעות עץ פרי וכל-ארזים.<BR>
תהל	קמח	10	החיה וכל-בהמה רמש וצפור כנף.<BR>
תהל	קמח	11	מלכי-ארץ וכל-לאמים שרים וכל-שפטי ארץ.<BR>
תהל	קמח	12	בחורים וגם-בתולות זקנים עם-נערים.<BR>
תהל	קמח	13	יהללו את-שם יהוה כי-נשגב שמו לבדו הודו על-ארץ ושמים.<BR>
תהל	קמח	14	וירם קרן לעמו תהלה לכל-חסידיו לבני ישראל עם-קרבו הללו-יה.</P>
תהל	קמט	1	הללו יה שירו ליהוה שיר חדש תהלתו בקהל חסידים.<BR>
תהל	קמט	2	ישמח ישראל בעשיו בני-ציון יגילו במלכם.<BR>
תהל	קמט	3	יהללו שמו במחול בתף וכנור יזמרו-לו.<BR>
תהל	קמט	4	כי-רוצה יהוה בעמו יפאר ענוים בישועה.<BR>
תהל	קמט	5	יעלזו חסידים בכבוד ירננו על-משכבותם.<BR>
תהל	קמט	6	רוממות אל בגרונם וחרב פיפיות בידם.<BR>
תהל	קמט	7	לעשות נקמה בגוים תוכחת בל-אמים.<BR>
תהל	קמט	8	לאסר מלכיהם בזקים ונכבדיהם בכבלי ברזל.<BR>
תהל	קמט	9	לעשות בהם משפט כתוב הדר הוא לכל-חסידיו הללו-יה.</P>
תהל	קנ	1	הללו יה הללו-אל בקדשו הללוהו ברקיע עזו.<BR>
תהל	קנ	2	הללוהו בגבורתיו הללוהו כרב גדלו.<BR>
תהל	קנ	3	הללוהו בתקע שופר הללוהו בנבל וכנור.<BR>
תהל	קנ	4	הללוהו בתף ומחול הללוהו במנים ועוגב.<BR>
תהל	קנ	5	הללוהו בצלצלי-שמע הללוהו בצלצלי תרועה.<BR>
תהל	קנ	6	כל הנשמה תהלל יה הללו-יה.</P>
